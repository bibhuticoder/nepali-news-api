[
    {
        "title": "बाजुरामा रेबिजविरुद्धको खोप अभाव",
        "date": 1714371781020,
        "source": "ok",
        "content": "\n१७ वैशाख, बाजुरा । बाजुरामा सरकारले निःशुल्क उपलब्ध गराउँदै आएको रेबिजविरुद्धको खोप अभाव भएको छ । जंगली जनावर र घरपालुवा जनावरले टोकेपछि लगाउनुपर्ने रेबिजको खोप अभाव भएको स्वास्थ्य कार्यालय बाजुराले जनाएको छ ।\nरेबिजविरुद्धको खोप लगाउन आउनेको संख्या बढ्दै गए पनि जिल्ला अस्पताल र प्राथमिक स्वास्थ्य केन्द्र कोल्टीमा उक्त खोपको अभाव रहेको स्वास्थ्य कार्यालय बाजुराका प्रमुख महेश चन्दले बताए । जथाभावी रुपमा छोडिएका कुकुर, स्याललगायतका जनावरले टोकेका बिरामी रेबिजको खोप लगाउन आउने गरे पनि खोप अभाव भएपछि अन्य जिल्लामा पठाउनुपरेको जनस्वास्थ्य अधिकृत चन्दले बताए ।\nजिल्लामा रहेका जिल्ला अस्पताल, टाँटे स्वास्थ्य चौकी कोल्टी प्राथमिक स्वास्थ्य केन्द्रमा उक्त खोप अभाव भएको छ । लक्ष्यअनुसार खोप खरिद हुने भए पनि रेबिजको कुनै लक्ष्य नहुने भएकाले खोप खरिद गर्न समस्या भएको अधिकृत चन्दले बताए । ‘रेबिजको खोप लगाउन कहिले आउने, कहिले नआउने भएकाले खोपको समस्या भएको छ,’ उनले भने ।\nयस्तै पूर्वी उत्तरी भेगको कोल्टीमा रहेको कोल्टी प्राथमिक स्वास्थ्य केन्द्रमा छिमेकी जिल्लाबाट पनि रेबिजविरुद्धको खोप लगाउन आउन थालेकाले उक्त स्वास्थ्य केन्द्रमा खोप अभाव भएको स्वास्थ्यकर्मीले बताएका छन् । कोल्टीमा कर्णाली प्रदेशका हुम्ला, मुगु, कालीकोटलगायतको सेवा केन्द्र बनेको स्वास्थ्य केन्द्र कोल्टीमा खोप अभाव भएको हो ।\nस्वास्थ्य केन्द्रमा मात्र नभई अन्य क्लिनिकमा समेत रेबिजविरुद्धको खोप अभाव भएको प्राथमिक स्वास्थ्य केन्द्र कोल्टीका डा प्रतीक न्यौपानेले बताए । स्वास्थ्य कार्यालयका प्रमुख चन्दले खोप खरिद गर्न प्रदेश सरकारसँग माग गरिएको जानकारी दिए ।\nवैशाख मसान्तभित्र रेबिजविरुद्धको खोप जिल्लामा आइपुग्ने चन्दको भनाइ छ । स्थानीय तहका स्वास्थ्य शाखाले पनि खोप खरिद गर्न आवश्यक बजेटको व्यवस्था नगर्दा खोप खरिद र औषधि खरिदमा समस्या हुने गरेको छ ।\n"
    },
    {
        "title": "धनुषामा पुरुषको शव फेला",
        "date": 1714371781178,
        "source": "ok",
        "content": "\n१७ वैशाख, काठमाडौं । धनुषाको नगराइन नगरपालिका-२ मा एक जना पुरुषको शव फेला परेको छ ।\nनाम, वतन नखुलेका अन्दाजी ३२ वर्षीय युवकको शव आँपको बगैंचामा फेला परेको जिल्ला प्रहरी कार्यालय धनुषाका प्रवक्ता डिएसपी रञ्जन अवाले जानकारी दिए ।\nघटनास्थलमा प्रहरी टोली पुगेर अनुसन्धान गरिरहेको उनले बताए ।\n"
    },
    {
        "title": "अनिच्छित गर्भ रहनबाट रोक्ने अस्थायी साधन कुन-कुन हुन् ?",
        "date": 1714371781258,
        "source": "ok",
        "content": ""
    },
    {
        "title": "हाइड्रोलिकमा समस्या आएपछि रामेछाप उडेको जहाज काठमाडौं फिर्ता",
        "date": 1714371781345,
        "source": "ok",
        "content": "\n१७ वैशाख, काठमाडौं । काठमाडौंबाट रामेछाप उडेको सिता एयरको जहाजमा हाइड्रोलिक समस्या आएपछि पुनः काठमाडौं फर्काएर आकस्मिक अवतरण गर्नु परेको छ । सोमबार बिहान सो घटना भएको विमानस्थलका प्रवक्ता सुवास झाले जानकारी दिए ।\nउनका अनुसार हाइड्रोलिकमा समस्या आएपछि जहाजको अवतरणमा समस्या हुन्छ । सिताको ९०६ उडान नम्बरको जहाज काठमाडौं विमानस्थलमा सुरक्षित अवतरण गरेको छ । अवतरणपछि धावनमार्गमा रोकिएको जहाजलाई तानेर पार्किङसम्म पुर्‍याइएको थियो ।\nयो जहाज रामेछाप हुँदै लुक्ला जाने तयारीमा थियो ।\n"
    },
    {
        "title": "बनारस उड्ने तयारी गरेको जहाजमा प्राविधिक समस्या, पुनः पार्किङमा फर्काइयो",
        "date": 1714371781456,
        "source": "ok",
        "content": "\n१७ वैशाख, काठमाडौं । काठमाडौंबाट बनारस उड्ने तयारी गरेको बुद्ध एयरको एटीआर ७२ जहाज (बीएचए १६१) मा प्राविधिक समस्याको संकेत आएपछि उड्ने तयारी गरेको जहाज पुनः पार्किङ वेमा फर्काउनु परेको छ । यो सोमबार बिहानको घटना हो ।\nत्रिभुवन विमानस्थलका प्रवक्ता सुवास झाका अनुसार इण्डिकेटरले प्राविधिक समस्याको संकेत गरेको थियो । सोही कारण यो जहाज उड्दै नउडी पार्किङमा फर्काइएको हो । सामान्यतया समस्याको सानो संकेत पाउँदा पनि पाइलटले जोखिम लिँदैनन्,’ उनले भने, ‘यो सोही प्रक्रिया हो ।’ हवाई उडान सुरक्षित गराउन यस्तो गरिने उनले बताए ।\n"
    },
    {
        "title": "बझाङमा फेरि एमालेको अग्रता",
        "date": 1714371781557,
        "source": "ok",
        "content": "\n१७ वैशाख, काठमाडौं । बझाङको प्रदेश सभा उपनिर्वाचनमा नेकपा एमालेले फेरि अग्रता लिएको छ ।\nएमालेका दमनबहादुर भण्डारीले ९ मतको अग्रता लिएका हुन् ।\nभण्डारीले ९ हजार ८८९ मत पाउँदा नेपाली कांग्रेसका अभिषेक बहादुर सिंहले ९ हजार ८८० मत पाएका छन् ।\nतेस्रोमा माओवादी केन्द्रका जनक बुढाले ३ हजार ६६३ र एकीकृत समाजवादीका दिलबहादुर सिंहले दुई हजार ४०५ मत पाएका छन् ।\n"
    },
    {
        "title": "सिम्रिकको हेलिकप्टर धुलिखेलमा आकस्मिक अवतरण",
        "date": 1714371781672,
        "source": "ok",
        "content": "\n१७ वैशाख, काठमाडौं । इण्डिकेटरमा ढोका नलागेको संकेत देखिएपछि सिम्रिक एयरको हेलिकप्टर धुलिखेलमा आकस्मिक अवतरण गर्नु परेको छ । सोमबार बिहान काठमाडौंबाट लुक्ला उडेको नाइनएन एकेडी हेलिकप्टर धुलिखेलमा अवतरण गरिएको हो ।\nविमानस्थलका प्रवक्ता सुवास झाका अनुसार इण्डिकेटरले संकेत गरेपछि सुरक्षाका दृष्टिकोणबाट सुरक्षित अवतरण गराएर जाँच गर्नुपर्छ । सोही सिलसिलामा सिम्रिकको जहाज धुलिखेलमा रोक्नु परेको थियो । ढोका सही तरिकाले लगाएपछि हेलिकप्टर पुनः लुक्ला उडेको छ ।\n"
    },
    {
        "title": "४ सय रुपैयाँ घट्यो सुन",
        "date": 1714371781784,
        "source": "ok",
        "content": "\n१७ वैशाख, काठमाडौं । सोमबार सुनको भाउ तोलामा ४ सय रुपैयाँ घटेको छ । नेपाल सुनचाँदी व्यवसायी महासंघका अनुसार अघिल्लो कारोबार दिन प्रतितोला १ लाख ३७ हजार ६ सय रुपैयाँमा कारोबार भएको सुन आज १ लाख ३७ हजार २ सय रुपैयाँमा झरेको छ ।\nवैशाख ९ गते सुनको मूल्य हालसम्मकै उच्च प्रतितोला १ लाख ३९ हजार ३ सय रुपैयाँसम्म पुगेको थियो । चाँदीको मूल्य भने तोलामा ५ रुपैयाँ बढेको छ । अघिल्लो दिन प्रतितोला १ हजार ६६० रुपैयाँ रहेको चाँदी आज प्रतितोला १ हजार ६६५ रुपैयाँ पुगेको छ ।\n"
    },
    {
        "title": "स्याङ्जामा चक्कु प्रहार गरी युवकको हत्या",
        "date": 1714371781870,
        "source": "ok",
        "content": "\n१७ वैशाख, स्याङ्जा । स्याङ्जामा चक्कु प्रहार गरी गए राति एक युवकको हत्या भएको छ । स्याङ्जाको वालिङ नगरपालिका–१३ बाँयटारीमा डेरा गरी बस्दै आएका दाङको राप्ती गाउँपालिका–३ का २० वर्षीय आयुष चौधरीको हत्या भएको हो ।\nजिल्ला प्रहरी कार्यालयका प्रहरी नायब उपरीक्षक इन्द्रबहादर रानाका अनुसार बाँयटारी बस्दै आएका राप्ती–३ का ३५ वर्षीय निमबहादुर घर्तीले चौधरीलाई चक्कु प्रहार गरेका हुन् । घाइते चौधरीको गह्रौँ प्राथमिक अस्पताल वालिङमा उपचारका क्रममा मृत्यु भएको हो ।\nचक्कु प्रहार गर्ने घर्तीलाई वडा प्रहरी कार्यालय वालिङले नियन्त्रणमा लिएको छ । घटनाबारे थप अनुसन्धान भइरहेको प्रहरी नायब उपरीक्षक रानाले बताए ।\n"
    },
    {
        "title": "रिसइबी साध्न छिमेकीको ३ वर्षीया छोरीको हत्या, आमाछोरी पक्राउ",
        "date": 1714371781930,
        "source": "ok",
        "content": "\n१७ वैशाख, जनकपुरधाम । सिरहामा छिमेकको तीन वर्षीया छोरीको हत्या गरेको आरोपमा आमाछोरी पक्राउ परेका छन् ।\nपक्राउ पर्नेमा सिरहा नगरपालिका-१८ जरूवा लक्ष्मीनिया टोल बस्ने ४७ वर्षीया सोना देवी यादव र उनकी छोरी पूजाकुमारी यादव रहेका छन् । सोनावतीका श्रीमान् धनिकलाल यादव भने फरार छन् ।\nछिमेकी रमेश यादवकी तीन वर्षीया छोरी रिया कुमारीको हत्या गरेको आरोपमा आमाछोरीलाई पक्राउ गरेको जिल्ला प्रहरी कार्यालय सिरहाका प्रवक्ता डीएसपी मुक्तिनाथ सापकोटाले जानकारी दिए ।\nडीएसपी सापकोटाका अनुसार गत वैशाख १२ गते बिहान १० बजेतिर घर अगाडि खेलिरहेकी रमेशकी छोरी रिया हराएकी थिइन् ।\nखोजतलासको क्रममा गत वैशाख १४ गते राति साढे ११ बजे छिमेकी धनिकलाल यादवको घरको छतमा जाने भर्‍याङ नजिकै बालिकाको शव फेला परेको थियो ।\nमसुराको झ्याङ्टाभित्र कालो रंगको प्लाष्टिकको बोराभित्र बालिकाको शव फेला परेको डीएसपी सापकोटाले बताए ।\nअनुसन्धानको क्रममा परिवारसँगको रिसइबी साध्न धनिकलालको परिवारले रमेशको छोरीको हत्या गरेको खुलेको डीएसपी सापकोटाको भनाइ छ ।\nउनका अनुसार करिब एक वर्षदेखि छिमेकी रमेश र धनिकलालको परिवारबीच झैझगडा हुने गरेको थियो । त्यही रिसइबीका कारण धनिकलालको परिवारले घर अगाडि खेलिरहेकी बालिकालाई बिस्कुट दिई आफ्नो घरभित्र लगेर हत्या गरेको डीएसपी सापकोटाले बताए ।\n"
    },
    {
        "title": "बझाङमा एमाले र कांग्रेसबीच कडा प्रतिस्पर्धा, दमनले घटाए मतान्तर",
        "date": 1714371782027,
        "source": "ok",
        "content": "\n१७ वैशाख, काठमाडौं । बझाङको प्रदेश सभा १ मा भएको उपनिर्वाचनमा नेकपा एमाले र कांग्रेसका उम्मेदवारबीच कडा प्रतिस्पर्धा भएको छ ।\nसुरुआति चरणमा एमालेका दमन भण्डारीले अग्रता लिएकोमा पछिल्लो समय कांग्रेसका अभिषेक सिंहले निरन्तर अग्रता लिएका छन् । तर, एमालेका भण्डारीले मतान्तर घटाइरहेका छन् ।\nपछिल्लो परिणाम अनुसार सिंहले ९१६७ मतका साथ अग्रता लिइरहेका छन् भने भण्डारीले ९०८४ मतका साथ पछ्याइरहेका छन् । उनीहरूबीचको मतान्तर ८३  मात्रै छ ।\nतेस्रो स्थानमा रहेका माओवादी केन्द्रका जनक बुढाले ३५३५ मत पाएका छन् भने एकीकृत समाजवादीका दिलबहादुर सिंहले २३४७ मत पाएका छन् ।\nराप्रपाका किशोर खड्काले २१८ मत ल्याएका छन् ।\nयस क्षेत्रमा ३० हजार ३२८ मत खसेकोमा २४ हजार बढी मत गणना भइसकेको छ ।\n"
    },
    {
        "title": "सुहाङलाई तीन हजार बढीको अग्रता",
        "date": 1714371782124,
        "source": "ok",
        "content": "\n१७ वैशाख, काठमाडौं । प्रतिनिधि सभा सदस्यका लागि इलाम-२ मा भएको उपनिर्वाचनमा एमालेका सुहाङ नेम्वाङले मतान्तर ३ हजारभन्दा बढी पुर्‍याएका छन् ।\nसुहाङ आफूलाई पछ्याइरहेका नेपाली कांग्रेसका डम्बरबहादुर खड्काभन्दा ३०५९ मतले अगाडि छन् ।\nसुहाङले १० हजार ३ मत पाएका छन् भने उनलाई नेपाली कांग्रेसका डम्बर खड्काले ६ हजार ९४४ मतसहित पछ्याइरहेका छन् ।\nपहिचान पक्षधर स्वतन्त्र उम्मेदवार डकेन्द्र थेगिम ५ हजार ५९१ मतसहित तेस्रो स्थानमा छन् ।\nरास्वपाका उम्मेदवार मिलन लिम्बुले १ हजार ४४३ मत पाएका छन् ।\nइलाम-२ मा तत्कालीन प्रतिनिधि सभा सदस्य सुवास नेम्वाङको निधन भएपछि उपनिर्वाचन भएको हो ।  उपनिर्वाचनमा १९ जना उम्मेवार मैदानमा छन् ।\n"
    },
    {
        "title": "बजेटको मुखमा अर्थमन्त्रीले रोजेका सजिला सचिव",
        "date": 1714371782223,
        "source": "ok",
        "content": "\n१७ वैशाख, काठमाडौं । गत ७ वैशाखमा विशेष अदालतबाट भ्रष्टाचार मुद्दामा सफाइ पाएका मधुकुमार मरासिनीलाई १० वैशाखको मन्त्रिपरिषद् बैठकले अर्थ सचिवको जिम्मेवारी दिने निर्णय गर्‍यो । नेसनल पेमेन्ट गेट–वे  खरिदमा भएको भ्रष्टाचारको मुद्दामा सफाइ पाएलगत्तै अर्थ मन्त्रालयमा मरासिनीको ‘रि-इन्ट्री’ धेरैका लागि चक्माजस्तै भयो ।\nमरासिनी यति छिट्टै शक्तिशाली मानिने अर्थ सचिव पदमा फर्केलान् भन्ने अनुमान धेरैले लगाएकै थिएनन् । तर, सधैं शक्तिकै वरपर रहने कर्मचारीका रुपमा चिनिएका मरासिनीले यसपटक आफूजस्तै शक्ति केन्द्रको प्रिय बन्नसक्ने सचिव कृष्णहरि पुस्करलाई प्रधानमन्त्री कार्यालय धकेलिदिए र आफ्नो पुरानो ‘विरासत’ कायम राखे ।\n३१ भदौ २०८० मा तत्कालीन अर्थमन्त्री प्रकाशशरण महतले दोहोर्‍याएर अर्थ सचिव बनाएका पुस्करसँग अर्थमन्त्री वर्षमान पुन ‘अनन्त’ सुरुमै खुसी थिएनन् भन्ने कुरा लुकेको थिएन । नेकपा एमाले र राष्ट्रिय स्वतन्त्र पार्टीसहितको नयाँ गठबन्धन बनेर मन्त्रिपरिषद् बदलिएसँगै सबैजसो मन्त्रालयहरुमा सचिव फेरिएकाले अर्थ सचिव फेरिने अपेक्षित थियो । विगतको अभ्यासबाट आर्थिक अनुशासन कमजोर मानिएका पुनः अहिले पनि चाहेजस्ता निर्णयहरु गर्न नरोक्ने र सहयोग गर्ने सचिवकै खोजीमा थिए ।\nस्रोतका अनुसार २३ फागुनमा अर्थ मन्त्रालयमा पदभार ग्रहण गरेलगत्तै सचिव फेर्न चाहेका पुनले हालका राजस्व सचिव रामप्रसाद घिमिरे र तथ्यांक कार्यालयका प्रमुख रहेका सचिव तोयाम रायालाई विकल्पमा रुपमा हेरेका थिए । तर, सचिव राया महालेखा परीक्षकको दावेदार रहेको र अवकाशका लागि लामो अवधि बाँकी नरहेको बुझेपछि उनले घिमिरेलाई अर्थसचिवमा ल्याउन विमर्श गरेका थिए ।\nतर, विवाद हुनसक्ने निर्णयहरुमा ठूलो जोखिम लिन सचिव घिमिरे सजिलै तयार नहुने किसिमका कर्मचारी हुन् भन्ने बुझेपछि अर्थमन्त्री पुन बजेटअघि कृष्णहरि पुस्करलाई नै अर्थ सचिव कायम राख्नुपर्ने निष्कर्षमा पुगेका थिए । प्रधानमन्त्री पुष्पकमल दाहाल प्रचण्डले समेत सकेसम्म १५ जेठमा सदनमा पेश हुने आगामी आर्थिक वर्ष २०८१/८२ को बजेटअघि सकेसम्म अर्थसचिव नफेर्न सुझाएका थिए । ‘सजिलो सचिव’ नभेटेपछि अरु मन्त्रालयहरुमा व्यापक सचिव सरुवा हुँदा पनि मन्त्री पुन पुस्करलाई नै जिम्मेवारीमा कामय राख्ने मनिस्थितिमा पुगेका थिए ।\nतर, जब एकाएक भ्रष्टाचार मुद्दामा मरासिनीले सफाइ पाएर निलम्बन फुकुवा भयो, अर्थमन्त्री पुनको आँखा सोझै मरासिनीतिरै गयो । किनकी यसअघि बाबुराम भट्टराईको प्रधानमन्त्री कालमा अर्थमन्त्री हुँदा समेत पुनले मरासिनीलाई आफ्नो टिममा राखेर काम गरेका थिए । पुनले त्यतिबेला राज्यकोषको दोहन हुने गरी माओवादी पार्टी र नेता पोस्न बनाइएका कार्यक्रम र आयोजनालाई बजेट दिने, आर्थिक सहायता र रकमान्तरमार्फत हुने बजेट वितरण गर्ने, युवा स्वरोजगार कोषको रकमलाई विना मापदण्ड सहकारीमार्फत वितरण गर्ने लगायतका विवादास्पद काम गरेका थिए । नेपाली भूगोलमा अनुपयुक्त चिनियाँ जहाज खरिद गर्न स्वीकृति दिनेसहित जथाभावी कार्यक्रमहरु तयार गर्ने र विदेशी सहायता मनपरी परिचालन गर्ने पुनका निर्णयहरुमा वैदेशिक सहायता महाशाखामा रहेका मरासिनी निकट सहयोगी थिए ।\nअर्थ मन्त्रालयका अधिकारीहरु पनि आर्थिक र बजेटरी अनुुशासन कमजोर हुनु नै मरासिनी अर्थ सचिवमा दोहोरिनुको मुख्य कारण मान्छन् । ‘आफूले जे चाहे पनि कर्मचारीले हुन्न नभनोस् भन्ने अर्थमन्त्रीज्यूको चाहना हुन्छ,’ मन्त्रालयका एक अधिकारीले भने, ‘मधुसर जत्तिको सजिलो सचिव चाहेपछि को चाहियो ।’\nमरासिनी प्रधानमन्त्री पुष्पकमल दाहालले पनि रूचाएका कर्मचारी हुन् । पहिलोपटक मरासिनी अर्थसचिव बन्दा दाहालको रूचि प्रमुख कारक थियो ।\nसजिलो विकल्पका रुपमा रहेका मरासिनी नै सेवामा फर्किएलगत्तै मन्त्री पुनले बजेटअघि सचिव नफेर्ने सोच त्यागेर बजेट ल्याउनुभन्दा एक महिनाअघि मरासिनीलाई अर्थ सचिवको चाबी सुम्पिएका हुन् । विवादास्पद निर्णयहरु समेत मिलाएर गर्न सक्ने र नडराउने मरासिनीको प्रवृत्तिलाई राजनीतिक नेतृत्वले ‘जोखिम लिनसक्ने क्षमता’ रुपमा अर्थ्याउने गरेका छन् । त्यही प्रवृत्तिको लाभ लिंदै उनी फेरि अर्थमा फर्किन पाएका छन् ।\nपेमेन्ट गेटवे अनियमितता प्रकरण नै उनको भूमिका उनको निर्णय गर्ने प्रवृत्तिको उदाहरण हो । अर्थ मन्त्रालयका बजेट तथा कार्यक्रम महाशाखा प्रमुख हुँदा उनले सरकारको नीति तथा कार्यक्रममा समावेश नभएको र राष्ट्रिय सूचना प्रविधि केन्द्रले बजेट नै माग नगरेको प्रणाली खरिदका लागि २५ करोड रुपैयाँ अर्थ मन्त्रालयको लाइन मिनिस्ट्री बजेट इन्फरमेसन सिस्टममा प्रविष्टि गरेका थिए । तत्कालीन अर्थसचिव शान्तराज सुवेदीले समेत सो विषयमा आफूलाई जानकारी नभएको वयान दिएपछि अख्तियार अख्तियार दुरुपयोग अनुसन्धान आयोगले गत १५ असोजमा विशेष अदालतमा मरासिनीसहित ९ जनाविरुद्ध भ्रष्टाचार मुद्दा दायर गरेको थियो । तर, विशेष अदालतले उनको सो विवादास्पद कामलाई भ्रष्टाचारका ठहर गरेन  ।\nअर्थमा विवादास्पद विगत\nभ्रष्टाचार मुद्दा दायर हुँदा वाणिज्य सचिव रहेका मरासिनी त्यसअघि अर्थ सचिवकै रुपमा अर्थ मन्त्रालयमा थिए । त्यतिबेला अर्थमन्त्री पुनका नेकपा माओवादी केन्द्रभित्रका प्रबल प्रतिद्वन्द्वी मानिएका जनार्दन शर्मा अर्थमन्त्री थिए ।\nशर्मासँगै तत्कालीन अर्थ सचिव मरासिनी र राजस्व सचिव पुस्कर आर्थिक वर्ष २०७९/८० बजेट निर्माण प्रक्रियामा अनधिकृत व्यक्तिलाई प्रवेश दिएर अनधिकृत ढंगले करको दर हेरफेर गरेको अभियोगमा मुछिएका थिए ।\n२२ असार २०७९ मा तत्कालीन अर्थमन्त्री शर्माले सो अभियोगमाथि संसदीय छानबिनका लागि तयार भएर राजीनामा दिन मन्त्रालयमा पत्रकार सम्मेलन गर्ने योजना बनाएका थिए । यो कुरा थाहा पाएपछि ‘मिडिया फेस’ नगर्ने गरी मरासिनी अनिश्चितकालीन विदामा बसिदिएका थिए । त्यसले सचिव मरासिनी नै उभिएको मन्त्रीविरुद्ध सन्देश प्रवाह भएको थियो ।\nतत्कालीन मुख्यसचिव शंकरदास वैरागीसँग शर्मा अर्थमन्त्री भइन्जेल अर्थमन्त्रालय नआउने भनेपछि मरासिनीको कदमले वाहवाही पाएको थियो । तर, अर्थमन्त्रीको राजीनामापछि मरासिनी भोलिपल्टै अनिश्तिकालीन विदा अन्त्य गरेर मन्त्रालय हाजिर भएका थिए ।\nधेरैले मरासिनीले तत्कालीन अर्थमन्त्री शर्माको गलत कामलाई साथ नदिन खोजेका बुझेका थिए । तर, संसदीय छानबिनमा सचिव मरासिनीले अर्थमन्त्री शर्मालाई सहयोग हुने गरी बयान दिए । त्यसअघि पनि उनले विज्ञप्तिमार्फत आरोपको खण्डन गरेका थिए भने मन्त्रालयको सीसीटीभी फुटेज सुरक्षित नराख्दा मेटिएको जवाफ दिने लगायतका काम गरेका थिए ।\nतर, संसदीय छानबिनपछि १५ साउन २०७९मा अर्थमन्त्रीका रुपमा शर्मा पुनः मन्त्रालय आएलगत्तै उनी फेरि विदामा बसेका थिए । शर्मा दोहोर्‍याएर अर्थ मन्त्रालय छिर्ने दिनमा मरासिनी विदा लिएर पोखरामा छुट्टी मनाइरहेका थिए । आफू ‘अर्थमन्त्रीविरुद्ध उभिएको’ भान पार्दै उनले मागेरै १९ साउन २०७९मा प्रधानमन्त्री कार्यालयमा सरुवा लिएका थिए ।\nआफू सार्वजनिक रुपमा नैतिक प्रश्नको घेरामा पर्छु भन्ने चाल पाएलगत्तै उनले सार्वजनिक रूपमा उठेका प्रश्न तत्कालीन अर्थमन्त्री शर्मातिरै बढी केन्द्रित गराइदिएर आफू सहज ढंगले मन्त्रालयबाट बाहिरिएका थिए । तत्कालीन अर्थमन्त्री शर्मा बजेट निर्माण क्रममा गरेको बदमासी उदांगो भएर अनेकौं नैतिक प्रश्नबाट घेरिइरहँदा सचिव मरासिनी चतुरतापूर्वक छेलिएपछि उनी उद्योग मन्त्रालयमा आकर्षक मानिने वाणिज्य सचिव बनेका थिए ।\nसधैं आकर्षक पदमा\nवाणिज्य सचिव हुँदा नै भ्रष्टाचारको मुद्दा परेपछि धेरैले निजामती सेवाका सबैभन्दा ‘भाग्यशाली’मध्येका एक मानिएका मरसिनीको विदाइ भने सुखद नहुने अनुमान लगाएका थिए । तर, अख्तियारको कमजोर मुद्दा झेलेलगत्तै उनी झन् बलियो भनेर उदाएका छन् ।\nमरासिनीले पदमा रहँदा जसरी सधैं चुनौतीभन्दा बढी लाभका पदहरुमा मौका पाए, त्यसले यसपटक पनि निरन्तरता पाएको छ ।\n२०४९ सालमा हुलाक सेवाबाट निजामती सेवा प्रवेश गरेपनि मरासिनी सधैं अवसरको चाङमाथि रहे । उनले धेरै समय अर्थ मन्त्रालयभित्रका आकर्षक शाखा–महाशाखा र पदमा रहेर काम गरे । उनी अर्थका भन्सारबाहेक सबैजसो विभागमा पुगेर काम गरेका कर्मचारी हुन् ।\nविशेषगरी ‘डलर’मा तलब/भत्ता आउने पदहरुमा सधैं मुख्य भागिदार बने । उनी परिस्थितिअनुसार कहिले माओवादीका नेता रिझाउन पुग्छन्, त कहिले कांग्रेसका । त्यही दुई धारको डुंगाबाट हिँड्दाहिँड्दै सचिव पुस्करले जसरी नै दुई पटक अर्थसचिव बन्ने सौभाग्य पनि मरासिनीले पाइसके । उनले एमाले नेतासँग चाहेर पनि बलियो सम्बन्ध बनाउन भने सकेनन् ।\nनिजामती यात्राको सुरुवात हुलाक सेवा समूहबाट भए पनि उनी त्यहाँ रहँदा समेत पढ्नका लागि विदेश पुगेका कर्मचारी हुन् । २०५३ सालमा उनी समूह परिवर्तन गरेर राजस्व समूहतर्फ आएका थिए ।\n२०५४ सालमा उपसचिव उत्तीर्ण गरेपछि पहिलोपटकमै  ‘भ्याट अफिस विराटनगर’मा पुगे र त्यहाँ कार्यालयको कार्यालय प्रमुख बने ।\nउनी दुई वर्ष अध्ययन विदामा अस्ट्रेलिया पुगेका थिए । अष्ट्रेलियाबाट फर्केपछि अर्थमन्त्रालयका विभिन्न शाखा नै बसेर काम गरे । त्यसक्रममा उनी अध्ययनका लागि भन्दै अमेरिकाको ‘हावर्ड युनिभर्सिटी’ पुगेका थिए । अमेरिकाबाट फर्केपछि उनी अर्थमन्त्रालयको महत्वपूर्ण मानिने बजेट महाशाखाको ‘केन्द्रीय बजेट’ शाखामा बसेर काम गर्न पाए ।\nत्यसपछि उनी अर्थकै वैदेशिक सहायता महाशाखामा पुगे । वैदेशिक महाशाखामा बस्दा बस्दै उनी विश्व बैंकको एउटा टिममा रहने गरी अमेरिका जाने अवसर पाए । दीपक खरेल जाने तय भइसकेको अवस्थामा सरकार फेरिएपछि तत्कालीन प्रधानमन्त्री बाबुराम भट्टराईका सल्लाहकार श्रीराम पौडेल नेतृत्वको समितिले मरासिनीलाई छनोट गरेर पठाएको थियो ।\nअमेरिकाबाट फर्किएपछि उनी बढुवा भएर सहसचिव बने । सहसचिवको रुपमा उनको पदस्थापन आकर्षक मानिने राजस्व अनुसन्धान विभागमा भयो । राजस्व अनुसन्धान विभागमै बसेर उनी सम्पत्ति शुद्धीकरण विभाग बनाउन सक्रिय थिए । सम्पत्ति शुद्धीकरण विभाग बनेपछि त्यतै सरे र पछि मरासिनी आन्तरिक राजस्व विभागमा उपमहानिर्देशकका रुपमा सरुवा भए ।\nवर्षमान पुन अर्थमन्त्री भएका बेला उनी तत्कालीन अवस्थामा आफूभन्दा वरिष्ठ सहसचिव लालशंकर घिमिरेलाई विस्थापित गर्दै वैदेशिक महाशाखाको प्रमुख भएका थिए । त्यतिबेला नै उनले वर्षमान पुनसँग निकट सम्बन्ध बनाएका थिए ।\nविष्णु पौडेल अर्थमन्त्री भएपछि उनी वैदेशिक सहायता महाशाखाबाट प्रधानमन्त्री कार्यालयमा सरुवा भए । फेरि कृष्णबहादुर महारा अर्थमन्त्री भएपछि उनी फेरि अर्थ मन्त्रालय फर्किएर  उनी बजेट महाशाखा प्रमुख भएर बसे ।\nत्यसपछि उनी दरबन्दी मिलाएर अमेरिकाको संयुक्त राष्ट्रसंघीय स्थायी नियोगको मिसनमा पुगे । मिसनबाट फर्किएपछि उनी उद्योग वाणिज्य मन्त्रालयमा काम गरे ।\nउद्योग मन्त्रालयबाट उनी लुम्बिनी प्रदेशको आर्थिक मामिला मन्त्रालयको सचिव भएर गए ।\n१२ साउन २०७२मा उनी सचिवमा बढवा भए । सचिव भएपछि महालेखा नियन्त्रकको कार्यालयमा सचिवका रुपमा कार्यरत थिए ।\nबायाँबाट क्रमशः मरासिनीसहित डा. वैकुण्ठ अर्याल र केवलप्रसाद भण्डारी\nमहालेखामा रहँदारहँदै कांग्रेस नेतृत्वमा सरकार परिवर्तन हुनासाथ उनले अर्थसचिवका लागि इच्छा जनाए । माओवादी र कांग्रेस नेताहरुसँगको निकट सम्बन्धमा आधारमा तत्कालीन अर्थसचिव शिशिरकुमार ढुंगानालाई विस्थापित गरेर १२ साउन २०७८मा अर्थसचिवको कुर्सीमा पुगे । जबकी त्यतिबेला हालका मुख्यसचिव डा. वैकुण्ठ अर्याल र तत्कालीन सचिव केवलप्रसाद भण्डारी अर्थसचिवको मुख्य दावेदार थिए ।\nअर्थसचिव बनेपछि मरासिनीले तत्कालीन अर्थमन्त्री शर्मालाई अर्थ मन्त्रालयमा रहेको पुरानो टिम भत्काउन सघाए । मरासिनीले मन्त्रालयका अनुभवी टिमलाई विदा गरेर नयाँ ल्याएका थिए । सबै आफूअनुकूलका सहसचिवहरु जम्मा गरेपछि मन्त्रालयभित्र बजेटरी अनुशासन मिच्न आफैंले नेतृत्व लिएका थिए । जनार्दन शर्मा अर्थमन्त्री हुँदा अर्थ मन्त्रालयको व्यवस्थापन भद्रगोल हुनुमा मरासिनीको पनि उत्तिकै भूमिका रहेको पूर्व अर्थसचिवहरूको विश्लेषण छ ।\nपूर्वअर्थमन्त्री महरासँग मरासिनी (फाइल तस्वीर)\nराष्ट्र बैंक र गभर्नर महाप्रसाद अधिकारीसँग तत्कालीन अर्थमन्त्री शर्माको मन्त्रीको विवाद चर्किंदा सचिव मरासिनीले समन्वय र सन्तुलनको भूमिका खेल्न सकेनन् । आफू जोगिन सीसीटीभी प्रकरणमा मन्त्री शर्माको साथै बसेका उनले अन्तिममा उनलाई समेत ‘चक्मा’ दिएपछि माओवादी मन्त्रीहरुबाट थप लाभ लिन नपाउने अनुमान थियो ।\nतर, जनार्दन शर्मासँग पौंठाजोरी खोजेका मरासिनीलाई अहिले वर्षमान पुनले अर्थ मन्त्रालयमै फर्काइिदएका छन् । यसले मरासिनी तत्कालीन समयमा पनि पुनसँग सुमधुर सम्बन्ध कायम गरिरहेका थिए भन्ने पुष्टि भएको छ ।\nअर्थबाट सरुवा लिएपछि मरासिनीले अर्को राम्रो अवसरका लागि लामो समय कुर्नु परेन । केही महिनामै वाणिज्य सचिव बनेका उनी भ्रष्टाचारको मुद्दा जितेलगत्तै अहिले अर्थ सचिवमा दोहोरिएका छन् ।\nअब मरासिनीले आगामी आर्थिक वर्षको बजेट निर्माणमा प्रशासकीय नेतृत्व गर्ने अवसर पाएका छन् । तर, अर्थमन्त्रालयभित्र सचिव मरासिनीले फेरि विगतकैजस्तो विवादास्पद काम र निर्णयहरु गर्न सघाउने, गर्ने र गराउन दबाब दिने हुन् कि भन्ने त्रास छ ।\n‘प्रवृत्तिका आधारमा विदा भएका सचिव पुस्कर र हालका मरासिनीमा खास फरक छैन,’ अर्थ मन्त्रालय स्रोत भन्छन्,‘उहाँहरु शक्तिमा रहेकालाई खुसी पार्न पार्न मात्रै रुचि राख्ने भएकाले सचिव परिवर्तनको खास अर्थ छैन ।’\nपूर्व सचिव शारदाप्रसाद त्रिताल अर्थ मन्त्रालयमा रहेर काम गर्दा २–२ पटक विवादमा मुछिएका मरासिनीलाई अर्थ सचिव बनाउने निर्णय अनुचित भएको बताउँछन् । ‘उहाँ अर्थसचिव बन्न योग्य हुनुहोला, तर बजेटसम्बद्ध जुन विवादहरुमा उहाँ पर्नुभयो, नैतिक हिसाबले उहाँलाई अर्थ सचिव बनाउनु नहुने हो,’ उनले भने, ‘विगतमा उहाँ आफैंले विवादमा परेपछि मन्त्रालय छाड्नु भएको थियो ।’\nमाघबाट बजेटको तयारी सुरु भएपछि अर्थ सचिव फेर्न नहुने भन्दै त्रितालले बजेटबारेका विभिन्न छलफलहरु सकेर बजेटको प्रारुप बनाएको सचिवलाई सरुवा गर्नु उपयुक्त नहुने बताउँछन् । ‘बजेटको मुखमा अर्थ सचिव फेर्नु सुशासनका हिसाबले पनि राम्रो होइन,’ उनले भने,‘तर, हामीकहाँ नैतिकता र सुशासन भन्ने रामराज्यको कथामा मात्रै सुन्न पाइने भयो ।’\n"
    },
    {
        "title": "भारत पश्चिम बंगालका २५ हजार बढी शिक्षकको जागिर गुम्यो, पढाइ प्रभावित",
        "date": 1714371782335,
        "source": "ok",
        "content": "\n१७ वैशाख, काठमाडौं । भारतको कलकत्ता उच्च अदालतले पश्चिम बंगाल राज्यका २५ हजार ७५३ शिक्षकको नियुक्ति खारेज गरिदिएपछि करिब १३ हजार सरकारी स्कुलको पढाइ प्रभावित भएको छ ।\nपढाइ प्रभावित भएपछि पश्चिम बंगाल सरकार र अभिभावकहरु सर्वोच्च अदालत पुगेका छन् । सो मुद्दामा सोमबार (आज) पेशी तोकिएको छ ।\nउच्च अदालतले सन् २०१६ मा स्कुल सेवा आयोगले शिक्षक भर्नाका लागि लिएको परीक्षामा अनियमितता भएको ठहर गर्दै उक्त परीक्षा पास गरी नियुक्त भएका सबै शिक्षकहरुको नियुक्ति खारेज हुने फैसला गत सोमबार गरेको थियो ।\nसाथै ती शिक्षकहरुले सात वर्षको अवधिमा खाइपाइ आएको तलब चार हप्ताभित्र १२ प्रतिशत ब्याजसहित सरकारलाई फिर्ता गर्न पनि अदालतले आदेश दिएको थियो । जागिर पनि गुम्ने र तलबभत्ता पनि ब्याजसहित फिर्ता गर्नुपर्ने उच्च अदालतको फैसलाबाट शिक्षकहरु तनावमा छन् ।\nउनीहरु मंगलबारदेखि नै कलकत्ताको शहीद मिनार मैदानमा धर्ना जारी राखेका छन् । साथै सर्वोच्च अदालतमा पनि मुद्दा दायर गरेका छन् ।\nपश्चिम बंगाल राज्यमा सन् २०१६ मा स्कुल सेवा आयोगको परीक्षा हुँदा करिब ४–५ हजार जनाले अवैध ढंगले जागिर खाएको भन्दै आरोप थियो । उनीहरुले उत्तरपुस्तिकामा केही पनि नलेखी बुझाएको तर परीक्षामा पास भएको नतिजा सार्वजनिक भएको आरोप छ । त्यही मुद्दामा अदालत पुगेको थियो ।\nसन् २०१४ को परीक्षामा पनि प्रश्न\nसन् २०१६ को परीक्षामामात्र नभई सन् २०१४ को परीक्षामा पनि अनियमितता भएको भन्दै अदालतमा मुद्दा दायर भएको छ । सन् २०१४ मा प्राथमिक शिक्षक भर्नाका लागि परीक्षा भएको थियो । यो मुद्दा कलकत्ता हाइकोर्टमै विचाराधिन छ ।\nउच्च अदालतका न्यायाधीश राजशेखर मान्थाले सीबीआईलाई उक्त परीक्षाको ओएमआर उत्तरपुस्तिकाबाट अनियमितता नभएको तथ्य फेला नपरेमा परीक्षा रद्द गरिदिने चेतावनी दिइसकेका छन् । त्यसैले सन् २०१४ को ब्याचका प्राथमिक शिक्षकहरुमा चिन्ता बढेको छ ।\nसन् २०१४ मा लाखौं उम्मेदवारहरुले परीक्षा दिएका थिए । त्यसको नतिजा सन् २०१५ मा सार्वजनिक भएको थियो र सन् २०१६ मा करिब ६० हजार जनाले शिक्षकको जागिर पाएका थिए ।\nगत वर्षको जुन महिनामा न्यायाधीश अभिजित गंगोपाध्याले सन् २०१६ मा भर्ना भएका ४२ हजार ५०० जना प्राथमिक शिक्षकहरुमध्ये ३६ हजार जना शिक्षक बन्न अयोग्य भएको भन्दै उनीहरुलाई सेवाबाट हटाउन आदेश दिएका थिए ।\n"
    },
    {
        "title": "न्युजिल्यान्डले घोषणा गर्‍यो टी-२० विश्वकप खेल्ने टोली",
        "date": 1714371782417,
        "source": "ok",
        "content": "\n१७ वैशाख, काठमाडौं । न्युजिल्यान्डले वेस्ट इन्डिज र अमेरिकामा आयोजना हुने टी-२० विश्वकप खेल्ने टोली घोषणा गरेको छ ।\nकेन विलिम्सनको कप्तानीमा न्युजिल्यान्डले १५ सदस्यीय अन्तिम टोली सार्वजनिक गरेको हो ।\nटोलीमा फिन अलन, ट्रेन्ट बोल्ट, मिचेल ब्रिसवेल, मार्क च्यापम्यान, डेवन कन्वे, लोकी फ्रगुसन, मेट मेनरी, डेरियल मिचेल, जिम्मी निसम, गिलेन फिलिप्स, रचिन रवीन्द्र, मिचेल सान्तनर, इस सोधी र टिम साउथी छन् ।\nयोसँगै आगामी जुनमा हुने टी-२० विश्वकपका लागि टिम घोषणा गर्ने न्युजिल्यान्ड पहिलो टिम बनेको छ । न्युजिल्यान्ड विश्वकप खेल तालिकामा ग्रुप सी मा रहेको छ । पहिलो खेल जुन २४ मा अफगानिस्तानसँग खेल्दैछ ।\n"
    },
    {
        "title": "म्याग्दीमा उच्च गतिको विद्युत् प्रवाहले ६० घरमा क्षति, ५ जना घाइते",
        "date": 1714371782533,
        "source": "ok",
        "content": "\n१७ वैशाख, म्याग्दी । म्याग्दीको अन्नपूर्ण गाउँपालिका–६ घारमा आइतबार उच्च गतिको विद्युत प्रवाह हुँदा ६० घरमा क्षति पुगेको छ । उच्च गतिको विद्युत् प्रवाहले घारको ओडारे, भुवानीथान, भुन्या, इदार र बिरौटा टोलका केही घरमा क्षति भएको हो ।\nविद्युतको मुख्य र वितरण लाइन हावाले छोएपछि उच्च गतिको विद्युत् प्रवाह भएर स्थानीयवासीका घरमा जडान गरिएका मिटरबक्स, टेलिभिजन, कम्प्युटर, फ्रिज, मोबाइल, ल्यापटपलगायत उपकरणमा क्षति पुगेको वडाध्यक्ष रामबहादुर खड्काले जानकारी दिए ।\nभुन्या टोलका जितबहादुर बरुवालको पसल जलेर १० लाखभन्दा बढीको क्षति भएको छ । उनले भने, ‘वडाका जनप्रतिनिधि र प्रहरीको टोलीले ६० घरमा क्षति पुगेको विवरण संकलन गरेको छ ।’\nपाँच कुटानीपिसानी मिल र घरमा राखिएको मिटरबक्स जलेर क्षति भएको छ । ५ जना करेन्ट लागेर सामान्य घाइते भएका छन् । एक जनालाई उपचारका लागि बेनी अस्पताल पठाइएको वडाध्यक्ष खड्काले बताए ।\nनेपाल विद्युत् प्राधिकरण बेनी वितरण केन्द्रले विद्युत् सर्ट हुनुको कारणबारे अध्ययन भइरहेको जनाएको छ । केन्द्रका प्रमुख प्रताप बरालले लाइन बन्द गरिएको र मर्मतका लागि प्राविधिक टोली पठाइने बताए ।\nघार, शिख र घोडेपानी क्षेत्रमा विद्युत् अवरुद्ध भएको छ । घारको मुक्तिमार्ग माविका प्रधानाध्यापक ठगराज बरुवालले विद्युत् प्राधिकरणले समयमै प्रसारण र वितरण लाइन मर्मत नगर्दा क्षति बेहोर्नुका साथै विद्युतीय दुर्घटनाको जोखिम बढेको बताए ।\n"
    },
    {
        "title": "सुनसान छ नेपालगञ्ज रङ्गशाला",
        "date": 1714371782639,
        "source": "ok",
        "content": "\n१७ वैशाख, नेपालगञ्ज । बाँकेको नेपालगञ्ज रङ्गशाला सुनसान अवस्थामा छ । रङ्गशालामा उल्लेख्य रुपमा खेलकुद गतिविधि हुन सकिरहेका छैनन् ।\nखेलकुद विकास समिति लुम्बिनी प्रदेश कार्यालयका प्रमुख महेश चन्दले भने रङ्गशालाको निर्माण कार्य सकिएपछि असारपछि खेलकुदका गतिविधिले गति लिने बताए ।\nपाँच वर्षअघि आठौं राष्ट्रिय खेलकुद प्रतियोगिताका लागि नेपालगञ्ज रङ्गशालामा करिब एक अर्ब ५० करोड खर्च गरी खेलकुद संरचना बनाइएका थिए । हाल ती संरचना चालु अवस्थामा छैनन् । त्यतिबेला अत्याधुनिक फुटबल मैदान, प्यारापिट, अन्तर्राष्ट्रिय मापदण्डको स्वीमिङ पुल, भारोत्तोलन एकेडेमी, सुटिङ रेञ्ज, ह्यान्डबल, पार्केटिङसहितको भलिबल तथा ब्याडमिन्टन कोर्ट र बास्केटबल कोर्ट निर्माण गरिएका थिए ।\nकार्यालय प्रमुख चन्दले खेलकुदमा सङ्घीयता लागू नभएको उल्लेख गर्दै समायोजन नभएका कारण समेत अन्यौल सिर्जना भएको बताए । उनले भने, ‘सरकाले यति धेरै लगानी गरेपछि यसलाई प्राथमिकतामा राखेर काम गर्नुपथ्र्यो ।’\nअधिकांश प्रदेशका खेलकुदका कार्यक्रम बुटवल र दाङमा हुने गरेका उल्लेख गर्दै प्रमुख चन्दले राष्ट्रपति रनिङ शिल्डबाहेक अन्य कार्यक्रम नेपालगञ्जमा हुन नसकेका बताए ।\nअहिले रङ्गशालामा सङ्घीय सरकारबाट आउने बजेट शून्य रहेको जानकारी दिँदै प्रमुख चन्दले रङ्गशालालाई कसरी सञ्चालन गर्ने भन्ने विषयमा समिति गठन भएको र त्यसले बुझाएको प्रतिवेदनका आधारमा सञ्चालन हुने बताए ।\nउनले १०औं राष्ट्रिय खेलकुद प्रतियोगिताका लागि अभ्यास खेलहरु सञ्चालन गर्ने पर्खाइमा रहेको उल्लेख गर्दै प्रतियोगिता नहुँदा, नियमित रेखदेख र सम्भार नहुँदा फुटबल मैदानमा लगाइएको दुबोसमेत सुकेको बताए ।\nरङ्गशालामा निर्माण कार्यसँगै नियिमित रुपमा बक्सिङ, तेक्वान्दोलगायत खेलको प्रशिक्षण पनि चलिरहेको उनले बताए ।\nसङ्घीय सरकारको १३ करोडको बजेटमा रङ्गशाला बन्दै छ । नेपालगञ्जमा विभिन्न सङ्घ तथा संस्थाको अगुवाइमा विभिन्न खेलकुदका कार्यक्रम हुँदै आएका छन् । यसबाहेक पालिकास्तरीय खेलकुद कार्यक्रम भइरहेका छन् ।\n"
    },
    {
        "title": "सेयर बजारमा चम्किए खराब वित्तीय स्थिति भएका फाइनान्स",
        "date": 1714371782760,
        "source": "ok",
        "content": "\n१७ वैशाख, काठमाडौं ।  साताको पहिलो दिन आइतबार सेयर बजारमा धेरै मूल्य बढेका ५ कम्पनीमध्ये ४ वटा फाइनान्स कम्पनी मात्रै रहे । त्यस्तै धेरै कारोबार भएका ५ कम्पनीमध्ये ४ कम्पनी फाइनान्स नै रहे । समग्र बजार ०.७२ प्रतिशत बढ्दा फाइनान्स समूहको सूचक भने सबैभन्दा धेरै ३.९८ प्रतिशत बढ्यो । त्यस्तै गत साता समग्र सेयर बजार ओर्लिँदा पनि फाइनान्स समूह ४ प्रतिशत बढ्यो ।\nकेही महिनायता नै फाइनान्स कम्पनीहरुको मूल्य उच्च दरमा बढेको छ । जसले गर्दा समग्र फाइनान्स समूह २ वर्षयताकै उच्च विन्दुमा पुगेको छ । बजारको समग्र परिसूचक नेप्से २ वर्षदेखि नै १८ सयदेखि २२ सय आसपासमा घुमिरहँदा फाइनान्स समूह २०७८ चैत १० यताकै उच्च विन्दुमा पुगेको छ ।\nत्यस दिन फाइनान्स समूहको सूचक २१४४ अंकमा थियो, आज २१३६ अंकमा पुगेको छ । विगत ५ महिनालाई हेर्दा फाइनान्स समूहको सूचक ३१.५ प्रतिशत बढिसकेको छ । गत मंसिर ७ गते यो समूहको सूचक १६२४ अंकमा थियो ।\nविगत १ वर्षको फाइनान्स समूहको चार्ट\n\nवित्तीय स्थिति भने खराब\nजसरी सेयर बजारमा फाइनान्स समूह चम्किरहेको छ, भित्री वित्तीय स्थिति भने कमजोर देखिन्छ । फाइनान्स कम्पनीहरुले सार्वजनिक गरेको चालु आर्थिक वर्षको तेस्रो त्रैमासिक वित्तीय विवरणअनुसार अधिकांश कम्पनीहरुले लाभांश दिन सक्दैनन् ।\nकुल सूचीकृत १५ फाइनान्स कम्पनीमध्ये चैत मसान्तसम्म ११ कम्पनीहरुको वितरणयोग्य नाफा नै ऋणात्मक छ । समग्रमा फाइनान्स कम्पनीहरुको वितरणयोग्य नाफा औसतमा ३ अर्ब १० करोड ऋणात्मक छ । न कम्पनीहरुको खुद नाफामै सुधार देखिन्छ । चालु आर्थिक वर्षको तेस्रो त्रैमासमा फाइनान्स कम्पनीहरुको औसत खुद नाफा २ करोड ४७ लाख ऋणात्मक छ । जबकि गत आर्थिक वर्षको यसै अवधिमा २ अर्ब १७ करोड धनात्मक थियो ।\nफाइनान्स कम्पनीहरुको औसत प्रतिसेयर आम्दानी (ईपीएस) ३ रुपैयाँ ४३ पैसा ऋणात्मक देखिन्छ । फाइनान्स कम्पनीहरुको औसत निष्क्रिय कर्जा (एनपीएल) उच्च दरमा बढेको छ । गत आर्थिक वर्षको तेस्रो त्रैमासमा १५ फाइनान्स कम्पनीहरुको औसत निष्क्रिय कर्जा कुल कर्जामा ६.५२ प्रतिशत रहेकोमा अहिले ९.०३ प्रतिशत पुगेको छ ।\n\n\nखराब वित्तीय स्थितिका बाबजुत किन बढ्यो फाइनान्स ?\nफाइनान्स कम्पनीहरुको चुक्ता पूँजी कम भएकाले सेयर आपूर्ति पनि सीमित छ, जसका कारण फाइनान्स समूहको प्रदर्शन बजारमा राम्रो देखिएको लगानीकर्ता बताउँछन् । ‘कम्पनीको संख्या पनि थोरै र सेयर संख्या पनि थोरै भएकाले राम्रो मूल्य पाएको हो’ लगानीकर्ता सुवासचन्द्र ढुंगानाले भने ‘तर बैंकिङ समूहमा यसको ठीक उल्टो अवस्था देखिएको छ ।’ कारोबारीले चलाउन सक्ने क्षमता पनि फाइनान्समा रहेकाले यसप्रति आकर्षण देखिएको उनको भनाइ छ ।\n‘सूचकले पनि राम्रो ट्रेन्ड बनाइरहेको छ, जसले गर्दा समूहप्रति केही भीड देखिन्छ’ उनले भने ‘मूल्यबाट जता लाभ आउने संकेत मिल्छ, भीड त्यतै जाने हो ।’ लामो समयदेखि सेयर बजार ‘साइडवेज’मा रहेकाले कारोबारीहरु यतिबेला जुन क्षेत्रमा राम्रो लय देखिन्छ, त्यतै लाग्ने गरेका छन् । विगतमा होटल तथा पर्यटन समूह, हाइड्रोपावर क्षेत्रले राम्रो लय देखाइसकेका छन् । यतिबेला फेरि फाइनान्समा कारोबारी आकर्षित देखिएका छन् ।\nखराब वित्तीय स्थितिका बाबुजुत मूल्य बढेकाले यस क्षेत्रमा जोखिम पनि बढेको छ । ‘बैंकले ब्याजदर घटाउँदै लगेको अवस्थामा कारोबारीहरु छोटो अवधिमै नाफा लिने उद्देश्यले फाइनान्समा सक्रिय रहेको देखिन्छ’ उनले भने ‘लोक्याप कम्पनीहरु रहेकाले थोरै लगानीले पनि यो क्षेत्रका कम्पनीहरुको मूल्य बढ्छ ।’\n\nमूल्य बढेका कम्पनीको अवस्था झनै खराब\nआइतबार पोखरा फाइनान्सको मूल्य सबैभन्दा धेरै ९.८ प्रतिशत बढ्यो । विगत ३ महिनामै यस कम्पनीको मूल्य ७९ प्रतिशत बढेको छ । तर कम्पनीको वितरणयोग्य नाफा ४५ करोड ८८ लाख ऋणात्मक छ ।\nआइतबार ७.६२ प्रतिशत मूल्य बढेको प्रोग्रेसिभ फाइनान्सको वितरणयोग्य नाफा चैतसम्म ४० करोड ४ लाख रुपैयाँ ऋणात्मक छ । ६.८ प्रतिशत मूल्य बढेको श्रीइन्भेस्टमेन्टको वितरणयोग्य नाफा ३५ लाख मात्रै छ । आज ६.७ प्रतिशत मूल्य बढेको बेस्ट फाइनान्सको वितरणयोग्य नाफा ३० करोड ऋणात्मक छ ।\nविगत ३ महिनालाई हेर्दा गोर्खाज फाइनान्सको ३५, जानाकीको २८, नेपाल फाइनान्सको ५०, बेस्टको २० प्रतिशत मूल्य बढेको छ । चैत मसान्तसम्म गोर्खाजको ५९ करोड, जानाकीको १० करोड, नेपाल फाइनान्सको २२ करोड, बेस्टको ३० करोड ऋणात्मक छ ।\n"
    },
    {
        "title": "पूजाको जन्मदिनमा ‘दान्भी’को प्रदर्शन मिति घोषणा",
        "date": 1714371782852,
        "source": "ok",
        "content": "\nकाठमाडौं । पूजा शर्मा अभिनित फिल्म ‘दान्भी’को प्रदर्शन असार ७ गते हुने भएको छ । शर्माको जन्मदिनको अवसर पारेर निर्माताले सोमबार नयाँ रिलिज डेट घोषणा गरेका हुन् ।\nचलचित्र संघ र वितरकबीचको सहमतिअनुसार यो फिल्मको पूर्वनिर्धारित जेठ १० को प्रदर्शन मिति स्थगित गरिएको थियो । उक्त छलफलमा असार ७ गते आउने सहमति जुटेको हो ।\nनिर्माताले नयाँ रिलिज डेटसहितको पोस्टर सार्वजनिक गरिसकेका छन् । फिल्ममा पूजा र कुन्साङ बमजमको शीर्ष भूमिका छ । यो फिल्म कुन्साङको डेब्यु हो भने पूजाको लागि पहिलो एक्सन फिल्म ।\nदेव मगर र अनुप गडाल निर्माता रहेको फिल्मका कार्यकारी निर्माता पवन राना मगर हुन् । फिल्ममा कमला लिम्बु, पन्च बहादुर तामाङ र आदर्श पौडेल सह–निर्माताको रुपमा छन् ।\nयो फिल्मलाई करण श्रेष्ठको रिच इन्टरटेनमेन्टले काठमाडौं उपत्यका र एफडी कम्पनीले मोफसल टेरिटोरीमा वितरण गर्दैछ ।\n"
    },
    {
        "title": "डमी आईजी !",
        "date": 1714371782970,
        "source": "ok",
        "content": "\n१७ वैशाख, काठमाडौं । गृहमन्त्री रवि लामिछानेले शुक्रबार नेपाल प्रहरीका ६ जना प्रहरी वरिष्ठ उपरीक्षक (एसएसपी)हरुको सरुवा गरे । सरुवा सूची अनुसार जिल्ला प्रहरी परिसर काठमाडौंका एसएसपी भुपेन्द्र खत्री प्रहरी प्रधान कार्यालयको अपराध अनुसन्धान विभाग पुगे । अपराध अनुसन्धान विभागका एसएसपी वसन्त रजौरेले काठमाडौं प्रहरी प्रमुखको कमाण्ड सम्हाले ।\nकाठमाडौं उपत्यकाका ३ जिल्लाको अपराध अनुसन्धान गर्ने मुख्य इकाई काठमाडौं उपत्यका अपराध अनुसन्धान कार्यालयका एसएसपी सोमेन्द्रसिंह राठौरलाई राष्ट्रिय सुरक्षा परिषद्मा सरुवा गर्दा सुरक्षा परिषद्मा रहेका एसएसपी सानुराम भट्टराईले अपराध अनुसन्धान कार्यालय प्रमुखको जिम्मेवारी पाए ।\nउनीहरुसँगै प्रहरी प्रधान कार्यालयको तालिम सेवा निर्देशनालयका एसएसपी अभिनारायण काफ्लेलाई कोशी प्रदेश तालिम केन्द्रमा पठाउँदा त्यहाँका एसएसपी राजन अधिकारीलाई काफ्लेको ठाउँमा सरुवा गरिएको छ ।\nसरुवा भएलत्तगै त्यसको सूचना प्रहरीले आफ्नो वेबसाइटमा अपलोड गर्दै आएको छ । तर शुक्रबार सरुवा भएका ६ एसएसपीको उक्त सूचना अहिलेसम्म प्रहरीले साइटमा सार्वजनिक गरेको छैन ।\nएसएसपी सरुवाका लागि मुख्य रोजाई बन्दै आएका काठमाडौंका यी दुई युनिटका प्रमुखहरु एक वर्षे सेवा अवधि बाँकी छँदै ८ महिनामै हटाइए । त्यो पनि, संगठन प्रमुख (आईजी) वसन्तबहादुर कुँवर नेपाल बाहिर रहेको समयमा ।\n२३ फागुन २०८० लामिछानेले गृहमन्त्रीको कमाण्ड सम्हाले लगत्तै काठमाडौं प्रहरीका प्रमुख खत्री र अपराध अनुसन्धान कार्यालयका प्रमुख राठौर सरुवाको गृहकार्य भएको थियो । सुरुआती क्रममा आईजी कुँवरले अहिले नै सरुवा गर्न उपयुक्त नहुने भन्दै सुझाए पनि गृहमन्त्रीले सरुवा चासोमा राखेपछि आईजी गलेका थिए । खत्री र राठौर सरुवा गर्नेबारेमा आईजीले सहमति जनाएरै सरुवा भएको आईजी निकटस्थ स्रोतको भनाइ छ ।\nइन्टरपोलको महासभामा भाग लिन लियोन (फ्रान्स) जानुअघि नै आईजी कुँवरले एसएसपी सरुवामा सहमति जनाइसकेकाले सोही अनुसार सरुवा भएको दाबी आईजी निकट स्रोतको छ । ‘यही बीचमा कतारका राजाको सवारी भएका कारण रोकिएको र उनी आफ्नो देश फर्केलगत्तै सरुवा भएको हो’, आईजी निकट स्रोतले भन्यो ।\nइन्टरपोलको महासभामा भाग लिन लियोन (फ्रान्स) जानुअघि कुँवरलाई बिदाइ गर्दै अतिरिक्त महानिरीक्षक टेकप्रसाद राई । फाइल फोटो ।\nगृहमन्त्रीले सरुवामा चासो देखाएपछि अवधि नपुग्दै बिना कारण एसएसपी सरुवामा आईजी कुँवरले सहमति जनाएका थिए । ‘अवधि नपुग्दै हटाउनेमा सुरुआती क्रममा आईजीले सहमति जनाए पनि गृहमन्त्रीको दबाब आएपछि सहमति जनाउनुको विकल्प रहेन । तर सरुवा गर्दा सिनियर टोली पठाउने आईजीको योजना भए पनि सफल हुन सकेन’, आईजी निकट स्रोतले अनलाइनखबरसँग भन्यो ।\nआईजी कुँवरले भने सिनियर ब्याचकै एसएसपीहरु दिनेश आचार्य, राजन अधिकारीलाई काठमाडौं र अपराध अनुसन्धान कार्यालयको जिम्मा दिनुपर्ने अडान राखेका थिए । तर आईजी लियोनमै रहेकाबेला गृहमन्त्री लामिछानेले आफू निकटहरुलाई सरुवा गरे । यसअघि कांग्रेसले पठाएका एसएसपीहरु भन्ने बुझाई गृहमन्त्रीमा थियो । लामिछानेले अहिले आफूले रोजेका व्यक्तिहरुलाई दुई महत्वपूर्ण युनिटको जिम्मेवारी सुम्पिए ।\nआईजी लियोनमै रहेकाबेला प्रहरी नायव महानिरीक्षक (डीआईजी) दुर्गा सिंहलाई पनि लामिछानेले गण्डकी प्रदेश प्रहरी प्रमुखको जिम्मेवारी सुम्पिए । गत शुक्रबार भएका यी दुई घटनाले प्रहरी संगठनभित्र लामिछानेको हस्तक्षेपलाई पुष्टि गरेको छ ।\nयसले मुख्यगरी दुई वटा कुराहरुलाई संकेत गरेको एक पूर्व आईजीले बताए । ‘आईजीले चाहेर पनि संगठनका कसैलाई पनि संरक्षण गर्न सक्दैन भन्ने म्यासेज अहिलेको सरुवा दिएको छ’, उनले अनलाइनखबरसँग भने, ‘अर्कोतर्फ भने प्रहरी प्रशासनमा आईजी भनेको केही होइन गृहमन्त्रालयकै एउटा शाखाजस्तो हो । मन्त्री नै सर्वैसर्वा हुन् भन्ने म्यासेज दिएको देखिन्छ ।’\nसम्पूर्ण सुरक्षाको जिम्मा आईजीमाथि पर्छ । ३० वर्षसम्म संगठनमा बिताएकाले कुन प्रहरी अफिसरको क्षमता कस्तो छ, कसको स्वभाव कस्तो छ, कसले कस्तो परिस्थितिमा काम गर्न सक्छ, कुन पात्र कहाँ उपयुक्त हुन्छ भन्ने जानकार गृहमन्त्रीभन्दा बढी आईजी हुन्छन् । तर आईजीकै राय सल्लाह बिना, उनकै अनुपस्थितिमा संघीय राजधानीकै सुरक्षा प्रमुखहरु हेरफेर भएका छन् ।\n३० वर्ष प्रहरी सेवामा कार्यरत रहेर अवकाशमा गएका एक एआईजीका अनुसार त अत्यन्त जरुरी तथा नगरी नहुने कामहरु बाहेक आईजीको अनुपस्थितिमा यस्ता सरुवा भएका छैनन् । ‘अझ काठमाडौंजस्तो महत्वपूर्ण ठाउँका सुरक्षा प्रमुखहरु परिवर्तन गर्दा महानिरीक्षकबिनै गरिनुले उनको भूमिका नै के हो भन्ने प्रश्न उठ्छ’, ती पूर्वएआईजीले भने ।\nगृहमन्त्रीको बागडोर सम्हालेपछि २७ फागुन २०८० मा प्रहरी हेडक्वार्टरको निरीक्षण गर्न पुगेकाबेला संगठनमा कुनै हस्तक्षेप नगर्ने दाबी लामिछानेले गरेका थिए । ‘नीति र विधिभित्र रहेर काम गर्नुस्, कुन व्यक्ति, कुन स्थानका लागि योग्य छ, सोही स्थानमा राख्नुस् । मबाट तपाईंहरुको काममा हस्तक्षेप हुने छैन’, लामिछानेले भनेका थिए ।\n\nहस्तक्षेप नगर्ने दाबी गरेका उनै लामिछाने गृहमन्त्री भएको बेला करिब ८० हजार प्रहरीका प्रमुख भने ‘डमी’को रुपमा चिनिन थालेका छन् । कतिसम्म भने आफैंले बनाएको सरुवा मापदण्डविपरीत गृहमन्त्रीकै निर्देशनमा बिना कारण जिम्मेवारी सम्हालेको डेढ महिनामै एसपीहरु तानिएका छन् ।\n१० वैशाखमा मात्रै सिन्धुलीका प्रहरी प्रमुख (एसपी) दुई महिनामै हेडक्वार्टर तानिएका थिए । उनले २ फागुनमा मात्रै सिन्धुलीको जिम्मेवारी सम्हालेका थिए । यसअघि २३ चैतमा पनि आफैंले पठाएका एसपीहरुको अवधि नपुग्दै गृहमन्त्रीकै निर्देशनमा आईजी कुँवरले जिम्मेवारी खोसेका थिए ।\nआईजी आफैंले बनाएको सरुवा मापदण्डविपरीत गृहमन्त्री लामिछानेको निर्देशनमा जिम्मेवारी सम्हालेको डेढ महिनामै महोत्तरीका एसपी श्याम राई र सर्लाहीका एसपी दयानिधि ज्ञवाली तानिएका थिए ।\nत्यसैगरी ६ महिना नपुग्दै बाँकेका एसपी सुवासचन्द्र बोहरा बाराका एसपी सुरेश काफ्लेको जिम्मेवारी खोसिएको थियो । ५ महिनामै धनुषाका एसपी मित्रबन्धु शर्मा र ७ महिनामै रौतहटका एसपी महेन्द्रकुमार श्रेष्ठको जिम्मेवारी खोसेर गृहमन्त्री लामिछानेको सिफारिसमा नयाँ एसपीहरु पठाइएको थियो ।\nअवधि नपुग्दै एसपीहरु सरुवामा पनि आईजीले अडान लिन सकेनन् । गृहमन्त्रीको आदेशपछि आफैंले बनाएर लागु गरेको मापदण्डविपरीत एसपीहरुको जिम्मेवारी खोसियो । प्रहरी नियमावलीले एसपीसम्मको सरुवा अधिकार आईजीलाई दिए पनि उनी ‘रबर स्ट्याम्प’ मात्रै बने ।\nलामिछाने गृहमन्त्री बनेकाबेला मात्रै होइन, यसअघि पनि आईजी कुँवरलाई डमी बनाइएको थियो । पानी जहाज निर्माण क्षेत्रतर्फ भाषा परीक्षा दिएर असफल भएकाहरुले उत्पादनमूलक क्षेत्रतर्फ पनि भाषा परीक्षा दिन पाउनुपर्ने माग गर्दै १३ पुसमा ललितपुरको बालकुमारीमा आन्दोलन गरेका थिए ।\nसो क्रममा प्रहरीले बल प्रयोग गर्दा अछामका वीरेन्द्र शाह र दैलेखका सुजन रावतको मृत्यु भएको थियो । त्यसपछि ललितपुरका एसएसपी सिद्दिविक्रम शाहलाई जिम्मेवारीमुक्त गर्दै हेडक्वाटर तानियो । उनको ठाउँमा एसएसपी दिनेश आचार्यलाई पठाउने तयारी आईजी कुँवरले गरेका थिए ।\nतर प्रहरीमा कुनै हस्तक्षेप नगरी स्वतन्त्र काम गर्न दिएको दाबी गर्ने तत्कालीन गृहमन्त्री नारायणकाजी श्रेष्ठले आईजीको सिफारिसलाई निस्तेज गर्दै शेखर खनाललाई ललितपुर प्रहरी प्रमुखको जिम्मेवारी सुम्पिएका थिए । ललितपुरमा एसएसपी पठाउने प्रक्रियामा पनि आईजी ‘डमी’को रुपमा उभिए ।\nअझै कतिपय हाईप्रोफाइल अपरेसनबारे त आईजीले पत्तो समेत नपाएका घटनाहरु छन् । नेपाली नागरिकलाई नक्कली भुटानी शरणार्थी बनाएर अमेरिका पठाउने भन्दै ठगी भएको प्रकरणमा हाईप्रोफाइलमाथि अपरेसन गर्दा आईजीले त्यसका सुइँकोसम्म पाएका थिएनन् ।\nनक्कली भुटानी शरणार्थी प्रकरणको अनुसन्धान कमाण्ड एआईजी श्यामलाल ज्ञवालीले गरेका थिए । काठमाडौं उपत्यका प्रहरी कार्यालय रानिपोखरीको प्रमुख भएका बेला उनकै कमाण्डमा नक्कली भुटानी शरणार्थी प्रकरणको अनुसन्धान भएको थियो ।\nकरिब एक वर्षअघि २७ वैशाखमा चाबहिल नजिकको मैजुबहालबाट नेपाली कांग्रेसका प्रभावशाली नेता तथा पूर्वगृहमन्त्री बालकृष्ण खाँण पक्राउ परेका थिए ।\nखाँण पक्राउको समाचार मिडियामा सार्वजनिक भएपछि आईजी कुँवरले झस्किँदै सोबारे जानकारी माग गरेका थिए । त्यतिबेलासम्म उनी यो अपरेसनबारे अनभिज्ञ थिए । भुटानी शरणार्थी प्रकरण अनुसन्धानका महत्वपूर्ण सूचना तथा अपरेसनबाट आईजी कुँवरलाई बाहिरै राखिएको थियो ।\nअनुसन्धानकर्ताले यसको रिपोर्टिङ सोझै तत्कालीन गृहमन्त्री नारायणकाजी श्रेष्ठलाई गरेका थिए । एक किसिमले भन्ने हो भने भुटानी शरणार्थी प्रकरणको अनुसन्धानबाट आईजी ‘सिन आउट’ थिए । ‘के हुँदैछ भन्ने जानकारी आईजीलाई दिइएको थिएन । भइसकेपछि फर्मल रिपोर्टिङबाहेकको सूचना भुटानी प्रकरणमा आईजीले पाएनन्’, घटनाबारे जानकार एक उच्च अधिकारीले भने ।\nयसपछि पनि यो क्रम भने रोकिएन । कतिसम्म आफू मातहतको केन्द्रीय अनुसन्धान ब्यूरो (सीआईबी)ले समेत आईजीलाई क्रस गरेर काम गरेको थियो ।\nकास्की प्रहरीको सूचनामा २४ माघमा नेपाल प्रहरीका पूर्वडीआईजी छविलाल जोशीको शंखमूलस्थित घरमा छापा मारेर प्रहरीले सहकारीका महत्वपूर्ण सूचनाहरु राखिएको ४ वटा सर्भर बरामद गरेको थियो । ५ फागुनमा केन्द्रीय अनुसन्धान ब्यूरो (सीआईबी)को आर्थिक अपराध हेर्ने पिलरका इन्सपेक्टरसहित दुई जना पोखरा पठाएर सर्भरबारे अनुसन्धान गराइएको थियो ।\nसीआईबी यस्तो युनिट हो जो आईजीको प्रत्यक्ष मातहतमा रहेर आईजीकै निर्देशनअनुसार चल्छ । तर यो घटनामा आईजीलाई समेत जानकारी नै नदिई सीआईबीकी तत्कालीन एआईजी किरण बज्राचार्यले दुई प्रहरीलाई सहकारीको अनुसन्धानका लागि भन्दै पोखरा पठाएकी थिइन् ।\nपोखरा पुगेर सीआईबीको टोलीले अनुसन्धान सुरु गरेपछि बल्ल आईजी कुँवरले यसबारे जानकारी पाएका थिए । जानकारीबिनै पोखरा टोली पठाएको बारे आईजीले त्यतिबेला एआईजी बज्राचार्यलाई सोधपुछ गरेका थिए ।\nएआईजी बज्रचार्यले भने गृहमन्त्री श्रेष्ठले तत्काल पोखरामा टोली पठाउन निर्देशन दिएकाले पठाएको भन्दै आईजीलाई जवाफ दिएकी थिइन् । चेन अफ कमाण्डमा चल्ने संगठनका सदस्यबाट समेत आईजीको निर्देशन बिनै, जानकारी नै नदिई सुरक्षाकर्मी परिचालन गरिनुले भूमिकाविहीनको रुपमा आईजी रहेको देखिन्छ ।\nयो मात्रै होइन बिना पर्याप्त प्रमाण निर्देशनकै भरमा सांसदलाई पक्राउ गर्नुताका पनि आईजी डमीको रुपमा देखिएका थिए । २ साउनमा त्रिभुवन अन्तराष्ट्रिय विमानस्थलको भन्सार पास भएर बाहिरिँदै गरेको ६० किलो बढी सुन तस्करी प्रकरणबारे नेपाली कांग्रसका सांसद सुनिल शर्माले गृहमन्त्रीविरुद्ध निरन्तर आवाजमात्रै उठाएनन्, राजीनामा समेत माग गरेका थिए ।\nभाषणमा हस्तक्षेपमुक्त बनाउने दाबी गरेका लामिछाने अहिले भने आईजीलाई डमी बनाएर सर्वेसर्वा हुने लाइनमा छन् । त्यसका संकेतहरु डीएसपी, एसपी बढुवादेखि सरुवासम्म देखिएको छ ।\nत्यसपछि सांसद शर्मा र तत्कालीन गृहमन्त्री श्रेष्ठबीच टकराव सुरु भएको थियो । त्यसको परिणाम २४ साउन २०८० मा नक्कली सर्टिफिकेटको आरोपमा नेपाली कांग्रेसका सांसद सुनिल शर्मालाई सीआईबीले पक्राउ गरेको थियो ।\nयसअघि नै अनुसन्धान गरेर ‘पर्याप्त प्रमाण नभए’को भन्दै थन्काइएको फाइल गृहमन्त्री श्रेष्ठको निर्देशन पुनः उत्खनन् गरेर सांसद शर्मालाई पक्राउ गरिएको थियो । गृहमन्त्रीको निर्देशनमा आईजीले सही थप्दै सांसद शर्मालाई पक्राउ गर्दा प्रहरीलाई उल्टै प्रत्युत्पादक भएको थियो । म्याद थपका लागि अदालतमा उस्थित गराइए पनि सांसद शर्मालाई रिहा गर्न २६ साउनमा काठमाडौं जिल्ला अदालतले आदेश दिएको थियो ।\nयस्ता घटनाहरुले प्रहरीमा राजनीतिकरण व्याप्त छ भन्ने प्रष्ट पारेको पूर्वडीआईजी हेमन्त मल्लको छ । यसअघि पनि हुँदै आएको राजनीतिकरणको निरन्तरता अहिले पनि देखिएको र आईजीलाई डमीको रुपमा उभ्याइएको मल्ल बताउँछन् ।\n‘राजनैतिक नेतृत्वबाट हुने यस्ता कदमले प्रहरीमा मनोवैज्ञानिक त्रास उत्पन्न हुनछ । प्रहरी अधिकारीले एक वर्षभित्र यो काम गर्छु भनेर कुनै योजना बनाएर काम गर्ने भन्दा पनि राजनैतिक नेतृत्व रिझाएर कसरी टिक्ने भन्ने प्रवृतिको विकास हुने हुँदा दैनिक पुलिसिङमै असर पर्छ’, पूर्वडीआईजी मल्लले भने ।\nप्रहरीमा राजनीतिकरण व्याप्त रहेको स्वयं गृहमन्त्री लामिछाने आफैंले स्वीकार गरेका थिए । २७ फागुनमा प्रहरी हेडक्वाटरको निरीक्षण भ्रमण गर्दै लामिछानेले भनेका थिए, ‘राजनीतिक हस्तक्षेपका कारण प्रहरी संगठन लथालिंग भएको छ । सरुवा बढुवाका लागि शक्तिकेन्द्र धाउनुपर्ने विद्यमान अवस्थाको अन्त्य गर्न चाहन्छु, त्यसको सुरुआत् पहिलोपटक गृहमन्त्री हुँदा डीआईजी र एसएसपीहरुको सरुवाका क्रममा गरेको थिएँ ।’\nभाषणमा हस्तक्षेपमुक्त बनाउने दाबी गरेका उनै लामिछाने अहिले भने आईजीलाई डमी बनाएर सर्वेसर्वा हुने लाइनमा छन् । त्यसका संकेतहरु डीएसपी, एसपी बढुवादेखि सरुवासम्म देखिएको छ । यता आईजी बेकामे भएर डमीको रुपमा उभिरहँदा गृहमन्त्री लामिछाने भने कानून बमोजिम काम गर्न आदेश नकुर्न भन्दै भाषण गर्न भने छाडेका छैनन् ।\n"
    },
    {
        "title": "इलाम-२ : डाकप्रसादले खाता नै खाेलेनन्",
        "date": 1714371783059,
        "source": "ok",
        "content": "\n१७ वैशाख, काठमाडौं । प्रतिनिधि सभा सदस्यका लागि इलाम-२ मा भएको उपनिर्वाचनमा एमालेका सुहाङ नेम्वाङले अग्रता अन्तर बढाउँदै लगेका छन् । फाकफोकथुम गाउँपालिका र चुलाचुली गाउँपालिकाका सबै वडा र माङसेबुङ वडा नम्बर १ को मत गणना सकिँदासम्म नेम्वाङ २ हजार ६१६ मतले अगाडि छन् ।\nनेम्वाङले ८ हजार ८९८ मत पाएका छन् भने उनलाई पछ्याइरहेका नेपाली कांग्रेसका डम्बर खड्काले ६ हजार २८२ मत ल्याएका छन् ।\nपहिचान पक्षधर स्वतन्त्र उम्मेदवार डकेन्द्र थेगिम ४ हजार ६३४ मतसहित तेस्रो स्थानमा छन् ।\nरास्वपाका उम्मेदवार मिलन लिम्बुले १ हजार ३०५ मत पाएका छन् ।\nएकीकृत समाजवादीका जितबहादुर राईले २ सय ४० मत पाएका छन् । मंगाेल नेसनल अर्गनाइजेसनका मनिबहादुर लिम्बुले २ सय ९ र जनमतका प्रेमकुमार थाम्सुहाङले ५४ मत पाएका छन् ।\nडाकप्रसाद गौतमले शून्य मत पाएको निर्वाचन आयोगले जनाएको छ । इलाम नगरपालिका-७ इलाम घर भएका गौतम स्वतन्त्र उम्मेदवार हुन् । उनले महिला चुनाव चिन्ह पाएका थिए ।\n१० मत पनि नकटाउने उम्मेदवार ५ जना रहेकाे आयोगले जनाएको छ ।\nइलाम-२ मा तत्कालीन प्रतिनिधि सभा सदस्य सुवास नेम्वाङको निधन भएपछि उपनिर्वाचन भएको हो ।  उपनिर्वाचनमा १९ जना उम्मेवार मैदानमा छन् ।\n"
    },
    {
        "title": "पीएसजी लगातार तेस्रोपटक फ्रेन्च लिग वान च्याम्पियन",
        "date": 1714371783155,
        "source": "ok",
        "content": "\n१७ वैशाख, काठमाडौं । पेरिस सेन्ट जर्मेन (पीएसजी) ले लगातार तेस्रो पटक फ्रेन्च लिग वानको उपाधि जितेको छ ।\nआइतबार दोस्रो स्थानमा रहेको मोनाको लियोनसँग ३–२ ले पराजित भएपछि पीएसजीले उपाधि जित्ने पक्का भएको हो ।\nअंक तालिकामा शीर्ष स्थानमा रहेको पीएसजीले तीन चरणको खेल मात्र बाँकी हुँदा १२ अंकको अग्रता बनाएको छ । अब पीएसजीलाई कसैले उछिन्न सक्ने छैन ।\nपीएसजीको इतिहासमा यो समग्रमा १२औं लिग उपाधि हो भने पछिल्लो ११ वर्षमा दशौँ उपाधि हो । २०१६-१७ र २०२०-२१ को सिजन बाहेक पीएसजीले २०१२ यता सबै लिग जितेको छ ।\nपीएसजीसामु ले हार्भेलाई हराएर शनिबार नै लिग जित्ने अवसर थियो । तर उक्त खेलमा ३-३ को बराबरी खेलेपछि उपाधिको लागि कुर्नु परेको हो ।\n"
    },
    {
        "title": "युक्रेनी सेना प्रमुखले भने- हाम्रो लडाइँको मोर्चा खराब भएको छ",
        "date": 1714371783258,
        "source": "ok",
        "content": "\n१७ वैशाख, काठमाडौं । युक्रेनका सेना प्रमुखले रुससँगको लडाइँको मोर्चा निकै खराब भएकाले आफूहरु पछि हट्नु परेको बताएका छन् ।\nयुक्रेनी सेना प्रमुख जनरल ओलेकजेण्डर सिरिस्कीले पूर्वतर्फको लडाइँको मोर्चाबाट युक्रेनी सेना पछि हटेको बताएका हुन् ।\nटेलिग्राममा एक पोष्ट गर्दै उनले भनेका छन्, ‘मोर्चाको हालत निकै खराब भएकाले युक्रेनी सेना पूर्वी दोनेत्स्क क्षेत्रबाट पछि हट्नु परेको छ ।’\nयुक्रेनलाई अमेरिकाबाट सैन्य सहयोग मिल्नुभन्दा अगाडि नै रुसले त्यसको फाइदा उठाउँदै आक्रमण तीव्र पारेको छ । रुसी सेनाले दाबी आइतबार पूर्वी दोनेत्स्क क्षेत्रको ओचेरेताइने नजिकको एक बस्ती कब्जा गरिसकेको रुसको रक्षा मन्त्रालयले जनाएको छ ।\nअमेरिकी संसदले गत हप्तामात्रै युक्रेनलाई ६१ अर्ब डलर बराबरको सैन्य सहयोग दिने प्रस्तावलाई पारित गरेको थियो । उक्त सहयोगमा युक्रेनी सेनाका लागि अत्याधुनिक हातहतियार, गोलाबारुद, प्रतिरक्षा प्रणाली लगायत छन् ।\nअमेरिकी हतियार युक्रेनसम्म पुग्नुअघि नै रुसले पूर्वी क्षेत्रमा आफ्ना फौज पूर्वी क्षेत्रमा केन्द्रित गरी आक्रमण जारी राखेको छ । युक्रेनी सेना प्रमुख ओलेकजेण्डर सिरिस्कीका अनुसार युक्रेनी सेनाका लागि सबैभन्दा कठिन अवस्था मौरिन्काको पश्चिम र अवदिब्काको उत्तर पश्चिम क्षेत्रमा छ । अबदिब्कामाथि रुसका सैन्य बलले गत फेब्रुअरी महिनामै कब्जा गरिसकेका थिए । युक्रेनका सेना प्रमुखले रुस केही स्थानमा रणनीतिक हिसाबले अघि बढेको बताएका छन् । तर रुस सफल नहुने उनको जिकीर छ ।\nयुक्रेनले अब आराम गरिरहेका सेनाका ब्रिगेडलाई फेरि युद्धको मोर्चामा पठाउने र अहिले लडिरहेकाहरुलाई पछि हटाउने जनाएको छ ।\n"
    },
    {
        "title": "प्रिमियर लिग उपाधि होडमा आर्सनल र सिटीको टक्कर",
        "date": 1714371783351,
        "source": "ok",
        "content": "\n१७ वैशाख, काठमाडौं । प्रिमियर लिगमा आइतबार शीर्ष २ मा रहेका आर्सनल र म्यानचेष्टर सिटी दुवैले जित हात पारे । सिटीले नटिङहम फरेस्टलाई २-० ले सहजै पराजित गर्दा आर्सनलले भने लण्डन राइभल टोटनहमलाई पराजित गर्न चुनौती सामना गर्नुपर्‍यो ।\nअन्तिममा आर्सनलले टोटनहमलाई ३-२ ले हराएर ३ अंक जोड्न सफल भयो ।\nटोटनहमका पिएरे एमिल होएभर्गले आत्मघाती गोल गरेपछि आर्सनलले १५औं मिनेटमा अग्रता लिएको थियो । बुकायो साकाले २७औं र काइ हाभार्ट्सले ३८औं मिनेटमा गोल गरेपछि बर्सनलले पहिलो हाफमै ३ गोलको अग्रता बनाएको थियो ।\nटोटनहमका लागि क्रिस्टियन रोमेरो र सन मिन हेउङले दोस्रो हाफमा गोल गरेपनि हार टार्न सकेन ।\nजितपछि आर्सनलको ३५ खेलबाट ८० अंक भएको छ । सिटी आर्सनल भन्दा एक अंकले मात्र पछि छ । एक खेल अझै कम खेलेको सिटी ३४ खेलबाट ७९ अंकसहित दोस्रो स्थानमा छ । सिटीलाई जित दिलाउन जस्को गार्भिओल र एर्लिङ हालान्डले गोल गरे ।\n\n\n\n\nResults \n\n\n\n२०८० माघ १८, बिहीबार \n\n\n\n\n\nTribhuwan Army Club Won\n\n\n\n\n\n\n2 - 1 \n\n\n\n\n\nChurch Boys United \n\n\n\n\n\n\nDetails\n\n\n\n\n२०८० माघ १७, बुधबार \n\n\n\n\n\nThree Star Club Won\n\n\n\n\n\n\n1 - 0 \n\n\n\n\n\nJawalakhel Youth Club \n\n\n\n\n\n\nDetails\n\n\n\n\n२०८० माघ १६, मंगलबार \n\n\n\n\n\nChurch Boys United Won\n\n\n\n\n\n\n1 - 0 \n\n\n\n\n\nNepal Police Club \n\n\n\n\n\n\nDetails\n\n\n\n\n२०८० माघ १५, सोमबार \n\n\n\n\n\nManang Marsyangdi Clu \n\n\n\n\n\n\n1 - 1 \n\n\n\n\n\nJawalakhel Youth Club Won\n\n\n\n\n\n\nDetails\n\n\n\n\n२०८० माघ १४, आइतबार \n\n\n\n\n\nSankata club \n\n\n\n\n\n\n0 - 3 \n\n\n\n\n\nTribhuwan Army Club Won\n\n\n\n\n\n\nDetails\n\n\n\n\n२०८० माघ १३, शनिबार \n\n\n\n\n\n Paro FC \n\n\n\n\n\n\n0 - 2 \n\n\n\n\n\nThree Star Club Won\n\n\n\n\n\n\nDetails\n\n\n\n\n२०८० माघ १२, शुक्रबार \n\n\n\n\n\nNepal Police Club Won\n\n\n\n\n\n\n2 - 0 \n\n\n\n\n\nAPF football club \n\n\n\n\n\n\nDetails\n\n\n\n\n२०८० माघ ११, बिहीबार \n\n\n\n\n\n Machhindra FC \n\n\n\n\n\n\n0 - 1 \n\n\n\n\n\nJawalakhel Youth Club Won\n\n\n\n\n\n\nDetails\n\n\n\n\n२०८० माघ १०, बुधबार \n\n\n\n\n\nRising Star FC, Nawalparasi   \n\n\n\n\n\n\n0 - 1 \n\n\n\n\n\nTribhuwan Army Club Won\n\n\n\n\n\n\nDetails\n\n\n\n\n२०८० माघ ९, मंगलबार \n\n\n\n\n\nSahara club \n\n\n\n\n\n\n1 - 2 \n\n\n\n\n\nThree Star Club Won\n\n\n\n\n\n\nDetails\n\n\n\n\n \n"
    },
    {
        "title": "टिकटकमा यस्तो के छ, जसले मानिसलाई लत लगाउँछ ? किन बन्द गर्न चाहन्छ अमेरिका ?",
        "date": 1714371783433,
        "source": "ok",
        "content": "\nअमेरिकी सरकारले चिनियाँ भिडियो एप टिकटकमाथि प्रतिबन्ध लगाउने तयारी गरिरहेको छ । टिकटक र अमेरिकी सरकारबीच लामो समयदेखि चल्दै आएको संघर्ष अब निष्कर्षमा पुग्ने चरणमा छ । किनकि राष्ट्रपति जो बाइडेनले अमेरिकामा टिकटक बेच्नुपर्ने अन्यथा प्रतिबन्ध लगाइने कानुनमा हस्ताक्षर गरिसकेका छन् ।\nहुनत यसअघि पनि टिकटकको मातृ कम्पनी बाइटडान्ससँग टिकटकलाई कुनै अमेरिकी कम्पनीलाई बेच्न प्रस्ताव नगरिएको होइन । तर, उसले अस्वीकार गर्दै आएको छ ।\nपछिल्लो अमेरिकी कदमपछि बाइटडान्सले अमेरिकीलाई टिकटक नबेच्ने प्रष्ट पार्दै त्यसविरुद्ध कानुनी लडाइँ लड्ने बताएको छ । बरु बेच्नुभन्दा अमेरिकामा टिकटक बन्द गर्नु उपयुक्त हुने बाइटडान्सको भनाइ छ ।\nअमेरिकामा टिकटक प्रयोगकर्ताको संख्या करिब १७ करोड छ । ती प्रयोगकर्ताको विवरण चीन सरकारसँग रहेको र सोही डेटाको आधारमा चीनले जेपनि गर्न सक्ने आरोप अमेरिकाको छ ।\nअमेरिका सरकारले यसलाई राष्ट्रिय सुरक्षा र गोपनीयतामाथिको खतरा बताइरहेको छ र सोही निहुँमा टिकटकमाथि प्रतिबन्ध लगाउने तयारी भैरहेको छ ।\nटिकटक अहिलेसम्म दुनियाँमा जहाँ जहाँ सुरुआत भयो त्यहाँ अत्यन्तै लोकप्रिय बनेको छ । जसका कारण यस क्षेत्रमा पहिलेदेखि जरो गाडेर रहेका एपहरु बिदा हुन बाध्य भए । आखिर टिकटकमा यस्तो के छ जसले मानिसहरुलाई यतिधेरै पारखी बनाइदिन्छ कि उनीहरुमा टिकटकको लत लाग्दछ ?\nटिकटकको नशा यस्तो छ कि हरेक उमेरका मानिसहरु यसको चक्करमा जुनसुकै हदसम्म जानका लागि तयार हुन्छन् । टिकटकको आफ्नो अल्गोरिदमका कारणबाट यो संसारभर एउटा नशा नै बनेको छ ।\nबाइटडान्सका अनुसार टिकटकको एल्गोरिदममा कसैको पनि नियन्त्रण छैन, यद्यपि कतिपय देशले भने टिकटकको अल्गोरिदममाथि चीनले नियन्त्रण गर्नसक्ने बताउँछन् । टिकटकका सीईओ शाउ जीका अनुसार टिकटक कुनै सोसल ग्राफमा नभएर इन्ट्रेस्ट सिग्नलमा काम गर्दछ ।\nयसको अर्थ टिकटकको वालमा देखिने सामग्रीहरु यस कुरामा निर्भर हुँदैनन् कि प्रयोगकर्ता कहाँको हो वा कुन ठाउँबाट टिकटक प्रयोग गरिरहेको छ ?  तपाईंले के कुरा सबैभन्दा धेरै हेर्नुहुन्छ, त्यस्तै सामग्री नै टिकटकको वालमा देख्नुहुन्छ । टिकटकले यही सिस्टममा काम गर्दछ र तपाईंलाई त्यस्तै चिजहरु देखाउँछ । त्यही नै टिकटकको लोकप्रियताको राज हो । अन्य सोसल मिडियाहरु प्नि यही ढाँचामा काम गर्दछन् । तर उनीहरुको सटिकता टिकटकजस्तो छैन ।\nटिकटकको एल्गोरिदम यस्तो छ कि यसले तपाईंलाई दिक्क हुन दिंदैन । यसको अल्गोरिदमले छोटो समयमै यसको अनुमान लगाउँछ कि तपाईंले कुन समयमा के हेर्न मन पराउनुहुन्छ । अनि त्यसका लागि ठूलो मात्रामा डेटा एकत्रित गर्दछ । यही कुरा नै विश्वका सरकारहरुका लागि टाउको दुखाइ बनेको छ ।\nटिकटकको सबैभन्दा ठूलो विशेषता भनेकै यसले तपाईंको रुचि अनुसारका सामग्रीहरुको बीचबीचमा यस्ता भिडियोहरुको बारेमा पनि सुझाव गर्दछ जो तपाईंको रुचिभन्दा नितान्तविपरीत हुन्छन् र त्यस विषयको कत्ति पनि जानकारी तपाईंलाई हुँदैन । यस्तोमा प्रयोगकर्ताले केही नयाँ कुरा पाउँछन् र उनीहरुलाई दिक्क लाग्दैन ।\nस्मरणरहोस् मेटाको प्लाटफर्मले टिकटकको विपरीत सोसल ग्राफ अल्गोरिदममा काम गर्दछ । अर्थात् जुन सामग्री धेरै मानिसले हेर्दछन्, तपाईंलाई पनि त्यही सामग्री देखाइन्छ ।\n"
    },
    {
        "title": "बझाङमा एमालेलाई कांग्रेसले उछिन्यो",
        "date": 1714371783515,
        "source": "ok",
        "content": "\n१७ वैशाख, धनगढी । बझाङको प्रदेश सभा १ उपनिर्वाचनमा नेकपा एमालेलाई पछि पार्दै नेपाली कांग्रेसले अग्रता लिएको छ । नेकपा एमालेका दमन भण्डारीलाई उछिन्दै नेपाली कांग्रेसका अभिषेक सिंहले अग्रता लिएका हुन् ।\nसिंहले ८ हजार ४०६ मत पाएका छन् भने नेकपा एमालेका भण्डारीले ८ हजार १६५ मत पाएका छन् । उपनिर्वाचनको सुरुआती मत गणनामा नेकपा एमालेले दाेब्बर मतसहित अग्रता बनाएको थियो ।\nतेस्रो स्थानमा नेकपा माओवादी केन्द्रका जनक बुढाले ३ हजार ११३ मत पाएका छन् भने एकीकृत समाजवादीका दिलबहादुर सिंहले २ हजार २६६ मत पाएका छन् ।\nराप्रपाका किशोर खड्काले २ सय ०६ मत पाएका छन् ।\n"
    },
    {
        "title": "रिडी–तम्घास सडक आजदेखि एक महिनासम्म बन्द हुने",
        "date": 1714371783576,
        "source": "ok",
        "content": "\n१७ वैशाख, गुल्मी । आजदेखि गुल्मीको रिडी–तम्घास सडकखण्ड एक महिनासम्म बन्द हुने भएको छ । जिल्ला प्रशासन कार्यालयले सूचना जारी गरी रिडी–तम्घास सडकखण्ड बन्द हुने भएकाले वैकल्पिक सडक प्रयोग गरी यात्रा गर्न आग्रह गरेको छ ।\nसडकका केही ठाउँमा कडा चट्टान फोर्नुपर्ने र ग्रेड मिलाउनुपर्ने भएकाले वैशाख १७ गतेदेखि जेठ १५ गतेसम्म बिहान १० बजेदेखि अपराह्न ४ बजेसम्म र राति १० बजेदेखि बिहान ४ बजेसम्म सडक बन्द हुने जिल्ला प्रशासन कार्यालयले जारी गरेको सूचनामा उल्लेख छ ।\nमदन भण्डारी राजमार्गअन्तर्गत रिडीदेखि बलेटक्सारसम्मको २५ किलोमिटर क्षेत्रमा सडक स्तरोन्नतीसँगै कालोपत्रे गर्ने काम हुँदै आएको छ ।\nगुल्मी जिल्ला सदरमुकाम तम्घास आउने यो मुख्य सडक निकै साँघुरो र जिर्ण थियो । यसलाई विस्तार गरेर ७.७५ मिटर चौडाइको बनाइने छ । सडक चौडा पार्न गत चैत महिनामा पनि करिब एक महिनासम्म सवारी आवागमन बन्द गरिएको थियो ।\nसडक स्तरोन्नती गर्ने जिम्मा समानान्तर इलाइट जेभीले पाएको छ । २०७९ साल फागुन २८ गते सम्झौता भइ २०८२ साल फागुन २५ गतेसम्म काम सम्पन्न गर्नुपर्ने म्याद छ । १ अरब ५० करोड४८ लाख ३२ हजार ९५९ रुपैयाँको लागतमा सडक स्तरोन्नती र कालोपत्रे गर्ने गरी ठेक्का सम्झौता भएको छ ।\n\n"
    },
    {
        "title": "नयाँ आइफोनमा च्याट जिपिटी एप !",
        "date": 1714371783651,
        "source": "ok",
        "content": "\nविश्वभर आर्टिफिसियल इन्टेलिजेन्स अर्थात् एआईले आफ्नो प्रभाव हरेक क्षेत्रमा पारिरहेको छ । यसैबीच च्याटबट निर्माता कम्पनी ओपन एआईले एप्पलको आइफोनसँग मिलेर केही महत्वपूर्ण काम गर्दैछ ।\nसमाचार अनुसार यो वर्ष आइफोनमा केही नयाँ एआई जेनेरेटिभ फिचरहरु आउने सम्भावना छ ।\nएप्पलको अपरेटिंग सिस्टम आईओएसको आगामी संस्करण आईओएस १८ मा जेनेरेटिभ एआई फिचरलाई कसरी आबद्ध गर्ने भन्ने विषयमा एप्पल र ओपन एआईबीच छलफल भैरहेको बताइएको छ । यद्यपि दुवै कम्पनीले यसबारेमा आधिकारिक रुपमा केही पनि बताएका छैनन् ।\nहुनत एप्पलको नयाँ आइफोनमा गुगल जेमिनी च्याटबट प्रिइन्स्टल्ड हुने हल्ला पनि चलेको थियो । त्यसैले आफ्ना आइफोनमा जेनेरेटिभ एआई फिचर राख्नका लागि गुगल तथा ओपन एआईमध्ये कोसँग साझेदारी गर्ने भन्ने विषयमा एप्पल अझैपनि टुंगोमा पुग्न नसकेको बताइन्छ । तथापि च्याट जिपिटीको लोकप्रियतासँगै ओपन एआईकै पल्ला भारी भएको अनुमान गरिएको छ।\nजेनेरेटिभ एआई प्रविधिको क्षेत्रमा गुगल तथा माइक्रोसफ्ट जस्ता आफ्ना प्रतिस्पर्धी कम्पनीहरुभन्दा एप्पल निकै पछाडि छ ।\nमाइक्रोसफ्ट तथा गुगलले जेनेरेटिभ एआईको क्षेत्रमा आफ्ना विभिन्न प्रडक्टहरु ल्याइसकेका छन् । त्यसैले यस क्षेत्रमा कम्पनीले ठूलो लगानी गर्न गइरहेको एप्पल सीईओ टिम कुकले केही केही महिनाअघि बताएका थिए । त्यसैले यो वर्ष एप्पलले जेनेरेटिभ एआईको क्षेत्रमा केही ठूलो नतिजा ल्याउने पक्कापक्की छ ।\n"
    },
    {
        "title": "कम उमेरका युवतीमा किन देखिंदैछ स्तन क्यान्सर ?",
        "date": 1714371783754,
        "source": "ok",
        "content": ""
    },
    {
        "title": "राजश्व घटेपछि बागमतीको बजेट सिलिङ ११ प्रतिशत घट्यो",
        "date": 1714371783860,
        "source": "ok",
        "content": "\n१६ वैशाख, हेटौंडा । राजस्व संकलन उल्लेख्य मात्रामा घटेपछि बागमती सरकारले आगामी आर्थिक वर्षको बजेट सिलिङ पनि घटाएको छ ।\nकर, दस्तुर र संघीय सरकारले दिने अनुदान घटेपछि आगामी बजेट पनि घट्ने निश्चित भएको आर्थिक मामिला तथा योजना मन्त्रालयले जनाएको छ ।\nआर्थिक मामिला मन्त्रालयले सबै मन्त्रालयलाई १३ वैशाखमा बजेटको सिलिङ पठाएको छ । ‘बजेट सिलिङ समग्रमा ११ प्रतिशतले घटेको छ’, मन्त्रालयका उपसचिव लक्ष्मी रिमालले भने । उनका अनुसार बजेटको स्रोत घटेपछि पुँजीगत खर्च कटौती गरिएको छ ।\n‘चालू बजेट घटाउनै मिलेन, घटे पनि १–२ प्रतिशत मात्रै हो । अनिवार्य दायित्व पनि हुन्छ । चालू घटाएर कार्यालय सञ्चालन, कर्मचारीको तलब, भत्ता कसरी व्यवस्थापन गर्नु ? धेरै दवाब पुँजीगत बजेटमै पर्छ’, रिमालले भने ।\nउक्त सिलिङभित्र रहेर मन्त्रालयहरुले १० जेठ २०८१ भित्र आफ्ना योजनाहरु आर्थिक मामिला तथा योजना मन्त्रालयमा पठाउनुपर्नेछ । मन्त्रालयका अधिकारीहरुले भने बजेटको सिलिङ घटाउँदा हाल सञ्चालित बहुवर्षीय योजना कार्यान्वयनमा समस्या पर्ने बताएका छन् ।\nचालु आर्थिक वर्षको बजेटमा राजस्वको हिस्सा २६ अर्ब ६८ करोड ६८ लाख ४० हजार रुपैयाँ थियो । जसमध्ये चैत मसान्तसम्म १४ अर्ब ३९ करोड ३९ लाख रुपैयाँ राजस्व बाँडफाँटबाट प्राप्त भएको मन्त्रालयले जानकारी दिएको छ ।\nआर्थिक मामिला मन्त्रालयका सूचना अधिकारी डा अर्जुन आचार्यका अनुसार चालु आर्थिक वर्षको हालसम्म हालसम्म सवारी कर ४ अर्ब ९५ करोड २६ लाख रुपैयाँ, मूल्य अभिवृद्धि कर बाँडफाँटबाट ४ अर्ब ५४ करोड ४४ लाख, घरजग्गा रजिष्ट्रेशन दस्तुरबापत २ अर्ब ५२ करोड ७२ लाख, अन्त शुल्कबाट एक अर्ब ४९ करोड ५६ लाख रुपैयाँ प्राप्त भएको छ ।\nत्यस्तै संघीय सरकारले अनुदानबापत कुल १७ अर्ब ८१ करोड २३ लाख रुपैयाँ दिने अनुमान गरिएकोमा चैत मसान्तसम्म ८ अर्ब २० करोड ८८ लाख ५३ हजार ९८८ रुपैयाँ मात्र प्राप्त भएको छ । प्रदेश सरकारले ३ अर्ब ७५ करोड ५२ लाख रुपैयाँ राजस्व संकलन गर्ने लक्ष्य राखेकामा हालसम्म २ अर्ब ६७ करोड ४७ लाख रुपैयाँ संकलन गरेको छ ।\nबागमती सरकारले चालू आर्थिक वर्षमा ६२ अर्ब ७० करोड ९० लाख ७८ हजार रुपैयाँको बजेट ल्याएको थियो । जसमा चालूतर्फ २६ अर्ब ७० करोड २७ लाख ६९ हजार, पुँजीगततर्फ ३५ अर्ब ५० करोड ६३ लाख ९ हजार र वित्तीय व्यवस्थातर्फ ५० करोड रुपैयाँ विनियोजन गरिएको थियो ।\nबजेटको स्रोतमध्ये कर राजस्वबाट २५ अर्ब १७ करोड २६ लाख र अन्य राजस्वबाट ५ अर्ब २६ करोड ९४ लाख, संघीय सरकारको वित्तीय हस्तान्तरणबाट १७ अर्ब ८१ करोड २३ लाख, चालू आर्थिक वर्षको अनुमानित सञ्चित कोषको बचत र अन्य प्राप्तिबाट १४ अर्ब ४५ करोड ४७ लाख रुपैयाँ राखिएको थियो ।\nबागमतीमा धेरै बजेट पाउने मन्त्रालयमा भौतिक पूर्वाधार विकास, खानेपानी, उर्जा तथा सिचाईं, सामाजिक विकास मन्त्रालय र स्वास्थ्य मन्त्रालय छन् । चालू आर्थिक वर्षमा भौतिक पूर्वाधारले २१ अर्ब ६८ करोड ३८ लाख ७८ हजार ५००, खानेपानीले ७ अर्ब ४८ करोड ६९ लाख ८३ हजार र सामाजिक विकासले ४ अर्ब ६२ लाख १७ हजार र स्वास्थ्य मन्त्रालयले ४ अर्ब २४ करोड १७ लाख ७९ हजार बजेट पाएका थिए ।\nभौतिक पूर्वाधार मन्त्रालयका सचिव अमृत श्रेष्ठले बजेट सिलिङ घट्दा बहुवर्षीय योजनाहरुलाई सम्बोधन गर्न अप्ठेरो हुने बताए । गत वर्षदेखि नै मन्त्रालयले ९९ वटा सडक र ७८ वटा पुलको योजना कार्यान्वयन गरिरहेको छ । चालु आर्थिक वर्षमा ६१ वटा सडक र ५६ वटा पुल निर्माणको लक्ष्य राखिएको उनको भनाइ छ ।\nसचिव श्रेष्ठका अनुसार भौतिक पूर्वाधार मन्त्रालयको बजेट सिलिङ २० देखि २५ प्रतिशतसम्म घटेको छ ।\nत्यस्तै खानेपानी, सामाजिक विकास, स्वास्थ्य, मुख्यमन्त्री तथा मन्त्रिपरिषद्को कार्यालय, आन्तरिक मामिला तथा कानुन, कृषि तथा पशुपन्छी विकास, वन तथा वातावरण, श्रम, रोजगार तथा यातायात, उद्योग, वाणिज्य, भूमि तथा प्रशासन, संस्कृति, पर्यटन तथा सहकारी मन्त्रालयको पनि बजेट घट्नेछ ।\nबजेट खर्च निराशाजनक\nचालु आर्थिक वर्षको ९ महिना अर्थात चैत मसान्तसम्म बागमती प्रदेशले कुल विनियोजित बजेटको ३४ दशमलव ४२ प्रतिशत अर्थात २१ अर्ब ५८ करोड ३४ लाख ६४ हजार ७४ रुपैयाँ मात्रै खर्च गर्न सकेको छ ।\nकर्मचारी तथा पदाधिकारीको तलब, भत्ता तथा कार्यालय सञ्चालनजस्ता खर्च अर्थात् चालूखर्च धेरै भए पनि विकास बजेट अर्थात् पुँजीगत खर्चको अवस्था निराशाजनक छ । पुँजीगततर्फ ३१ दशमलव ५५ अर्थात् ११ अर्ब २८ करोड ९२ लाख ७६ हजार १३५ रुपैयाँ मात्र खर्च हुन सकेको मन्त्रालयले जनाएको छ ।\nचालुतर्फ चैत मसान्तसम्म १० अर्ब २९ करोड ४१ लाख ८७ हजार ९३९ रुपैयाँ अर्थात ३८ दशलमव ९६ प्रतिशत खर्च भएको छ । प्रदेश सरकारले वित्तीय व्यवस्थातर्फ ५० करोड विनियोजन गरिएकोमा हालसम्म खर्च गरेको छैन ।\nभौतिक पूर्वाधार मन्त्रालयले २१ अर्ब ६८ करोड ८८ लाख ७८ हजार पाँच सय रुपैयाँ विनियोजन गरिएकोमा ७ अर्ब ७४ करोड ६० लाख पाँच हजार ४४३ रुपैयाँ खर्च गरेको छ । स्थानीय तहका लागि विनियोजन गरिएको ७ अर्ब ६५ करोड ४६ लाख ९६ हजार रुपैयाँमध्ये ५ अर्ब चार करोड ५९ लाख १५ हजार अर्थात ६५.९२ प्रतिशत निकासा भइसकेको जनाइएको छ ।\n"
    },
    {
        "title": "आईपीएलमा हैदराबाद चेन्नाइसँग पराजित",
        "date": 1714371783932,
        "source": "ok",
        "content": "\n१७ वैशाख, काठमाडौं । इण्डियन प्रिमियर लिग (आईपीएल)मा सनराइजर्स हैदराबाद चेन्नाइ सुपरकिङ्गससँग पराजित भएको छ ।\nआइतबार राति भएको खेलमा चेन्नाइले हैदराबादलाई ७८ रनको फराकिलो अन्तरले पराजित गरेको हो ।\n२१३ रनको लक्ष्य पछ्याएको हैदराबाद १८.५ ओभरमै १३४ रन बनाएर अलआउट भयो । हैदराबादका लागि एडन मार्क्रमको ३२ बनाए । यो नै हैदराबादका ब्याटरको सर्वाधिक रन हो । हेनरिक क्लासेन २०, अब्दुल समाद १९, ट्राभिस हेड र नितिश रेड्डीले १५/१५ रन जोडे ।\nचेन्नायका तुषार देशपाण्डेले चार विकेट लिए भने मुस्तफिजुर रहमान र मथिशा पाथिरानाले दुई/दुई तथा रवीन्द्र जडेजा र शार्दुल ठाकुरले एक/एक विकेट लिए ।\nटस हारेर पहिले ब्याटिङ गरेको चेन्नाइले मात्र ३ विकेटको गुमाएर २१२ रन बनाएको थियो । चेन्नाइका कप्तान रुतुराज गाइकवाडले ९८ रन बनाए । ड्यारिल मिचेलले ५२ र शिवम दुबेले ३९ रनको योगदान गरे ।\nहैदराबादका भुवनेश्वर कुमार, नटराजन र जयदेव उनादकटले एक/एक विकेट लिए ।\nयो जितसँगै चेन्नाइ १० अंकसहित तालिकाको तेस्रो स्थानमा उक्लिएको छ । हैदराबाद १० अंक भए पनि रनरेटका आधारमा चौथो छ ।\n"
    },
    {
        "title": "गुल्मीको भनभनेमा आगलागीबाट तीनवटा घरगोठ जले",
        "date": 1714371784032,
        "source": "ok",
        "content": "\n१७ वैशाख, गुल्मी । गुल्मीको मदाने गाउँपालिका – ७, भनभनेमा आगलागीबाट ३ वटा घरगोठ जलेर नष्ट भएका छन् । स्थानीयको खरबारीमा लागेको आगो बस्तीमा सल्किँदा ३ वटा घर–गोठ जलेर नष्ट भएको जिल्ला प्रहरी कार्यालय गुल्मीले जनाएको छ ।\nभनभनेको दीपक माध्यमिक विद्यालय नजिकैको वनबाट फैलिएको आगो बस्तीमा फैलिएपछि स्थानीय यमबहादुर घर्तीको ढुंगाले छाएको २ तले घर जलेर पूर्ण क्षति भएको जिल्ला प्रहरी कार्यालय गुल्मीका प्रहरी नायव उपरीक्षक शंकर पाेखरेलले बताए ।\nत्यस्तै आगलागीबाट सोही वडाका सोमबहादुर घर्तीको ढुंगाले छाएको २ तले कच्ची घर, बंगालो र एउटा मिलसमेत जलेर पूर्णरुपमा क्षति भएको प्रहरीले जनाएको छ ।\nआगलागीका कारण घरबारविहीन भएका नागरिकलाई गाउँमै सुरक्षित स्थानमा राखिएको छ। आगलागीबाट दीपक माध्यमिक विद्यालयको २ वटा शौचालय जलेर नष्ट भएका छन् । स्थानीयका परालको टौवा, दाउरा राख्ने कटकुरो, आरा मेसिन पूर्णरुपमा जलेर क्षति भएको प्रहरीले जनाएको छ ।\nआगो सुरक्षाकर्मी , जनप्रतिनिधि र स्थानीयको सहयोगमा नियन्त्रणमा लिइएको थियो । गर्मी र सुख्खा मौसम सुरुभएसँगै भएको आगलागीले जिल्लाभर दर्जनौं घरगोठ पूर्ण क्षति भएका छन् ।\nसयौं पशुचौपायले ज्यान गुमाएका छन् । वैशाख महिनामा सबैभन्दा बढी आगलागीका घटना भएका छन् ।\nआगलागीबाट सबैभन्दा बढी क्षति इस्मा गाउँपालिकामा भएको छ ।\n"
    },
    {
        "title": "सुहाङको अग्रता बढ्यो, स्वतन्त्र उम्मेदवार थेगिमले पनि बढाए मत",
        "date": 1714371784138,
        "source": "ok",
        "content": "\n१७ वैशाख, काठमाडौं । प्रतिनिधि सभा सदस्यका लागि इलाम-२ मा भएको उपनिर्वाचनमा एमालेका सुहाङ नेम्वाङले अग्रता बढाइरहेका छन् ।\nफाकफोकथुम गाउँपालिका र चुलाचुली गाउँपालिका (६ वडाबाहेक) को १८ हजार ९४८ मत मतगणना हुँदा नेम्वाङले ७६७७ मत ल्याएका छन् ।\nनेम्वाङलाई पछ्याइरहेका कांग्रेसका डम्बर खड्काले ५३९५ मत ल्याएका छन् ।\nपहिचानवादी स्वतन्त्र उम्मेदवार डकेन्द्र थेगिमले पनि मत बढाएका छन् । उनी ४०५८ मतका साथ तेस्रो स्थानमा छन् ।\nरास्वपाका मिलन लिम्बु भने अरु उम्मेदवारभन्दा धेरै पछाडि छन् । उनले ११६२ मत पाएका छन् ।\nइलाम-२ मा तत्कालीन प्रतिनिधि सभा सदस्य सुवास नेम्वाङको निधन भएपछि उपनिर्वाचन भएको हो ।\n"
    },
    {
        "title": "वीरगञ्जमा गोली चल्यो, लाल मोहम्मद प्रकरणमा जोडिएका भारतीय नागरिक घाइते",
        "date": 1714371784219,
        "source": "ok",
        "content": "\n१६ वैशाख, काठमाडौं । प्रहरीले वीरगञ्जमा गोली चलाएको छ । घटनामा काठमाडौंको गोठाटारमा मारिएका लाल मोहम्मद हत्यामा संलग्न भनिएका एक आरोपी घाइते भएका छन् ।\nघाइते हुनेमा भारतीय नागरिक बब्लु पासवान छन् । उनको साथबाट प्रहरीले लागूऔषध ब्राउन सुगर र पेस्तोल समेत बरामद गरेको छ ।\nपासवान नेपाल छिरेको भन्ने सूचनाका आधारमा खोजी गरिरहेको प्रहरीसँग जम्काभेट भएपछि उनले आक्रमण गर्न खोजेको पर्साका एसपी कुमोध ढुंगेल बताउँछन् । त्यसक्रममा गोली हानेर उनलाई नियन्त्रणमा लिइएको ढुंगेलले बताए ।\nदेब्रे खुट्टामा गोली लागेका उनको नारायणी अस्पतालमा उपचार भइरहेको छ ।\nप्रहरीका अनुसार, पासवान व्यवसायी सुरेश केडियाको अपहरणमा दुई वर्ष जेल बसेर छुटेका व्यक्ति हुन् ।\n३ असोज २०७९ मा काठमाडौंको गोठाटारमा अज्ञात समूहको गोली लागेर मोहम्मद मारिएका थिए । उनी मारिएपछि भारतीय सञ्चारमाध्यमहरुमा मोहम्मदलाई पाकिस्तानी गुप्तचर एजेन्सी आईएसआईसँग जोडेर प्रचार गरिएको थियो ।\nउनी मारिनुअघि नेपाल प्रहरीसँग मोहम्मदबारे भारतीय पक्षले चासो राख्दै आएको थियो । उनको हत्यामा प्रयोग भएको हतियार पासवानले नै व्यवस्थापन गरेको प्रहरीको भनाइ छ । उनी घटना भएका बेला गोठाटारमै भएको समेत आशंका छ ।\nआफ्नो मुलुकविरुद्ध गतिविधि गर्दै आएको आरोप लागेका व्यक्तिहरुलाई भारतले छिमेकी मुलुकमा पेशेवर अपराधी वा विभिन्न व्यक्तिलाई प्रयोग गरेर हत्या गर्ने गरेको आरोप लाग्दै आएको छ ।\nसभासद् मिर्जा दिलसाद बेगपछि दुई दशकमा दश नेपाली नेपाली नागरिकमाथि अज्ञात गिरोहले गोली दागेको छ । उनीहरु आईएसआई एजेन्ट भएको भारतीय पक्षको दाबी हुन्छ, तर प्रहरी अनुसन्धान अधिकांश घटनामा निष्कर्षसम्म पुगेको छैन । गोठाटारमा मोहम्मदको हत्या पनि त्यसैको श्रृंखला हुनसक्ने सुरक्षा सम्बद्ध स्रोतको भनाइ छ ।\n\n\n\n\n\n\nयो पनि पढ्नुहोस \nफिल्मी शैलीमा मारिएका लाल मोहम्मद : जसको पृष्ठभूमि नक्कली नोट कारोबारसँग जोडिन्छ\n\n\n\n\nमोहम्मद प्रकरणमा के हो भूमिका ?\nगणेश कुमार समेत भनिने पासवान भारत, मोतिहारीस्थित रक्सौल थानाका स्थायी वासिन्दा हुन् । आन्दाजी ४१ वर्षका उनले मोहम्मद हत्यामा प्रयोग भएको हतियार व्यवस्थापन गरिदिएका थिए ।\nरक्सौलबाट पासवानले पेस्तोल र त्यसमा लाग्ने गोली वीरगञ्जका २१ वर्षीय महोरम मियाँ र १९ वर्षका रेहान मियाँलाई दिएर पठाएको थियो । उनीहरुले काठमाडौंमा आएर बब्लुले प्रयोग गरेका ‘दिनेश’ भनिने व्यक्तिलाई हतियार दिएका थिए । त्यसवापत बब्दुले उनीहरुलाई ४० हजार रुपैयाँ दिने बताएका थिए ।\nहाल फरार रहेका नितिन मदनले व्यवस्थापन गरेको मोहम्मदको घर नजिकैको ‘कोशी पारि गेष्ट हाउस’मा सुटरहरु बसेका थिए । मोहम्मद मारिनु केहीअघिदेखि सुमी भनिने सुस्मिता स्याङ्तान र मेरिना भनिने ममता तिवारीले मोहम्मदको रेकी गरेका थिए ।\nलाल मोहम्मद मारिएको स्थान । अनलाइनखबर अर्काइभ ।\nत्यसबेला मोहम्मदको सम्पूर्ण ‘मुभमेन्ट’को विवरण ह्वाट्स एपमार्फत भारतमा पासवानलाई पठाएको भेटिएको थियो । अनुसन्धानमा संलग्न अधिकृतहरुका अनुसार, उनको मोबाइलमा मोहम्मद मारिनुअघिको फोटो तथा भिडियोहरु पठाइएको थियो ।\nप्रहरीले १४ असोज २०७९ मा घटनामा संलग्न रहेको आरोपमा स्याङ्तानलाई पक्राउ गरेर सार्वजनिक गरेको थियो । उनले बयानका क्रममा रेकी गरेवापत बब्बुले तिवारीको खातामा डेढ लाख रुपैयाँ जम्मा गराइदिने सहमति भएको खुलाएका थिइन् ।\n‘त्यो रकमबाट मलाई केही हिस्सा दिने भनिएको थियो’, उनले भनेकी छन्, ‘त्यसपछि कोशी पारि गेष्ट हाउसमा बसेर काम गरिरहेका थियौं ।’\nमोहम्मदलाई गोली लागेपछि तिवारीले आफूलाई फोन गरेर ‘अब यहाँ बस्नु सुरक्षित छैन, रक्सौल जाउँ’ भनेको उनले बयानमा भनेकी छन् । त्यसपछि दक्षिणकाली हुँदै वीरगञ्ज गएर पासवानले व्यवस्थापन गरेको कोठामा बसेको उनले भनेकी छन् । त्यहाँबाट लखनउ भएर ८–१० दिन बसेको र त्यसवापत सम्पूर्ण खर्च पासवानले नै व्यहोरेको उनले खुलाएकी छन् ।\nयो घटनामा बब्लुसहित भारतीय नागरिक राजु भन्ने दिनेश, गड्डु पटेल, नितिन मदन लगायत अझै फरार छन् । नितिनले सुटरलाई होटल र नेपाल बसाइको सम्पूर्ण व्यवस्थापन गरिदिएका थिए ।\n\n\n\n\n\n\nयो पनि पढ्नुहोस \nलाल मोहम्मद प्रकरणले देखाएको सुरक्षा कमजोरी\n\n\n\n\n"
    },
    {
        "title": "बझाङको रुझान : एमालेको निरन्तर अग्रता, दबाबमा कांग्रेस",
        "date": 1714371784327,
        "source": "ok",
        "content": "\n१६ वैशाख, बझाङ । सुदूरपश्चिम प्रदेशसभा सदस्यका लगि बझाङ (१) मा भएको उपनिर्वाचनमा नेकपा एमालेका दमनबहादुर भण्डारीले निरन्तर अग्रता लिएका छन् । आइतबार दिउँसोबाट सुरु भएको मत गणनामा भण्डारीले यो समाचार तयार पार्दासम्म उनले ६०० भन्दा बढी मतको अग्रता लिएका हुन् ।\nसदरमुकाम चैनपुरस्थित जिल्लम निर्वाचन अधिकृतको कार्यालयमा छबिसपाथिभेरा गाउँपालिकाबाट मत गणना सुरु भएको थियो । खप्तडछान्ना र छबिसपाथिभेरा गाउँपालिकासहित थलारा गाउँपालिका वडा नम्बर ९ को मतगणना सम्पन्न हुँदा एमालेका दमन भण्डारीले ३ हजार ७४८, नेपाली कांग्रेसका अभिषेकबहादुर सिंहले ३ हजार १ सय ८२, माओवादी केन्द्रका जनक बुढाले २ हजार ६, समाजवादीका दिलबहादुर सिंहले १ हजार १४०, राप्रपाका किशोर खड्काले ८५ मत पाएका छन् ।\nगणना भएका १० हजार ४८९ मतमध्ये ३ हजार ७४८ भण्डारीले पाउँदा कांग्रेसका सिंहले ३ हजार १ सय ८२ मत मात्र पाए । मुख्य प्रतिस्पर्धी एमाले र कांग्रेसबीचको मतान्तार ५६६ मतको रहेको छ ।\n४ मंसिर २०७९ को आम चुनावमा कांग्रेस–माओवादी र प्रदेशसभा निर्वाचनमा कांग्रेस–माओवादी र एकीकृत समाजवादी मिलेर लडेका थिए । त्यसको सिधा असर एमालेलाई परेको थियो । तर पटक एक्लाएक्लै लड्दा यहाँ एमालेलाई सहज भएको देखिन्छ ।\nकांग्रेस नेताहरु यो पालिकामा एमाले उम्मेदवारले अरु दलले भन्दा बढी मत पाउनु अग्रता स्वाभाविक भएको बताउँछन् । ‘तर हामीले सोचेभन्दा अलि बढी मत एमालेलाई गएको देखिन्छ’ कांग्रेस नेता ज्ञानबहादुर बोहराले सुनाए ।\nकतिसम्म भने माओवादीका उम्मेदवार बुढाले समेत कांग्रेस उम्मेदवार सिंहलाई उछिनेका थिए । छबिसपाथिभेरा गाउँपालिका उसै पनि माओवादी उम्मेदवार बुढाको गृह पालिका हो । गृह पालिकामा यत्तिको मत खस्नुलाई माओवादीले सामान्य रुपमा लिएको माओवादी नेता देवराज रेग्मीले बताए ।\nथलरा गाउँपालिकाको एउटा मात्र वडा, वडा नम्बर ९ मा पनि भण्डारीले मत थपे । कुल मतमध्ये एमाले उम्मेदवार भण्डारीले २८० पाउँदा कांग्रेसका सिंहले १६१ मात्र पाए । यसले एमालेको अग्रतालाई अझ मदत गरेको छ ।\nखप्तडछान्ना गाउँपालिकामा प्रवेश गरेपछि कांग्रेस उम्मेदवार सिंहले माओवादीको बुढालाई उछिनेका छन् भने एमालेका भण्डारीसँग मत अन्तर केही कम गरेका छन् ।\nतर यहाँ पाएको मतसँग कांग्रेस नेताहरु सन्तुुष्ट छैन । यो पालिकाको वडा नम्बर १ देखि ७ सम्म मतगणना गर्दा कांग्रेसले एमालेलेभन्दा २३३ मत बढी पाएको छ ।\n४०० सम्म बढी मत पाउने अपेक्षा गरिएपनि त्यसो नभएको कांग्रेस नेता तिलक खड्का बताउँछन् । उनले भने, ‘हामीले खप्तडछान्नामा एमालेभन्दा २५० देखि ४०० बढी मत खस्यो होला भन्ने अनुमान गरेका थियौं तर सबै वडामा कम-कम खसेर जम्मा २३३ मत मात्र बढ पायौं । यसले गर्दा एमालेको अग्रता कायमै रह्यो । ’\nअझै जयपृथ्वी नगरपालिकासहित सुर्मा, साइपाल, मष्टा, तल्कोट गाउँपालिकामा मतगणना हुन बाँकी छ । यसमध्ये एमालेले तल्कोट र मष्टाबाट केही आशा राखेको छ भने कांग्रेसले जयपृथ्वी नगरपालिकासहित सुर्मा र साइपालको आशा राखेको छ । एमालेले जित निश्चित हुन तल्कोट गाउँपालिकाबाट करिब एक हजार मत ल्याउन आवश्यक ठानेको छ ।\nकांग्रेसले जयपृथ्वी नगरपालिका र सुर्मा गाउँपालिकाको मतमा अलि बढी आश गरेको छ । मष्टाका पालिका अध्यक्ष समेत रहेका ज्ञानबहादुर बोहरा भन्छन्, ‘त्यहाँको मत गणना गर्नुअघि एमालेले धेरै ठूलो अग्रता बनायो भने त हामीलाई गाह्रो पर्ला, नभए अहिले यसै भन्न सकिन्नँ ।’\nतत्कालीन प्रदेशसभा सदस्य पृथ्वीबहादुर सिंहको सवारी दुर्घटनामा निधन भएपछि बझाङ १ (क) रिक्त भएको थियो । एमालेले उम्मेदवार फेरेर जिल्ला अध्यक्ष भण्डारीलाई टिकट दिँदा कांग्रेसले सिंहका छोरा अभिषेकलाई नै टिकट दियो ।\nडेढ वर्षअघि भएको स्थानीय चुनावमा उनी वडाध्यक्षमा नै पराजित भएका थिए । तर उनले गत असारमा भएको सवारी दुर्घटनामा आमा बुबा दुबै गुमाएका थिए । सान्त्वना मत पनि आउने भएकाले कांग्रेस सभापति शेरबहादुर देउवा पक्षको जोडबलमा उनलाई उम्मेदवार बनाइएको थियो ।\n"
    },
    {
        "title": "राष्ट्रिय महिला हक्कीको सेमिफाइनल समिकरण पूरा",
        "date": 1714371784419,
        "source": "ok",
        "content": "\n१६ बैशाख, धुलिखेल ।  छैटौं साहना प्रधान स्मृति राष्ट्रिय महिला हक्की प्रतियोगितामा गण्डकी प्रदेश, विभागीय टोली आर्मी क्लब र सुदूरपश्चिमले जित निकालेका छन् ।\nसमूह ए अन्तगर्त भएको खेलमा आर्मी क्लबले बागमती क्लबलाई ९–० गोल अन्तरले हरायो । आर्मीका लागि सरस्वती तामाङले चार गोल गरिन् । त्यस्तै सिमा खड्काले दुई तथा डम्मरा भट्ट र सुनिता नेगिले एक–एक गोल गरिन् । लगातार दुई खेल जित्दै आर्मी समूह एको विजेताको रुपमा सेमिफाइनल पुगेको छ । पहिलो खेलमा आर्मीले गण्डकीलाई हराएको थियो ।\nआइतबार गण्डकी प्रदेशले बागमती प्रदेशले प्रदेशलाई ६–० गोल अन्तरले पराजित गर्दै समूह ए को उपविजेताको रुपमा सेमिफाइनल पुग्यो । गण्डकीको जितमा ज्योती काफ्लेले ह्याट्रिक गरिन् । उनले खेलको ४५औं, ५३औं र ५४औं मिनेटमा गोल गर्दै ह्याट्रिक पूरा गरिन् । यस्तै सीता माया पुनले दुई तथा गीता पुन मगरले एक गोल गरिन् ।\nयस्तै आइतबारै भएको समूह बी को खेलमा सुदूरपश्चिम प्रदेशले लुम्बिनी प्रदेशलाई ८–० गोल अन्त्तरले हराएको हो । सुदूरपश्चिमका लागि सन्जु चौधरी ह्याट्रिक पूरा गर्दा नमिता एसके र अनु गिरिले दुई-दुई गोल गरिन । त्यस्तै पुर्निमा उरा एक गोल गरिन ।\nत्यसअघि आइतबार भएको पहिलो खेलमा सुदूरपश्चिम प्रदेश र मधेसले १–१ गोलको बराबरी खेलेका थिए ।\nएक जित र एक बराबरीसहित ४ अंक जोडेको सुदूरपश्चिम समूह बी को विजेताको रुपमा सेमिफाइनल पुगेको छ ।\nयस्तै लगातार दुई बराबरी खेलेको मधेश पनि समूह बी को उपविजेता बन्दै सेमिफाइनल पुगेको छ ।\nसुदूरपश्चिमका लागि खेलको १४औं मिनेटमा सन्जु चौधरीले गोल गर्दै टिमलाई अग्रता दिलाएकी थिइन् । सुदूरपश्चिमले आफ्नो अग्रता अन्तिमसम्म जोगाउन सकेन । खेलको ३४औं मिनेटमा मधेशकी भुमिका कुमारीले बराबरी गोल गरेकी थिइन् ।\nएक बराबरी र एक हारको नतिजा निकालेको लुम्बिनी प्रदेश भने समूह चरणबाटै बाहिरियो ।\nप्रतियोगिता अन्तर्गत भोलि सोमबार दुवै सेमिफाइनल खेल हुनेछ ।\nजहाँ समूह ए को विजेता आर्मीले समूह बी को उपविजेता मधेशसँग तथा समूह बी को विजेता सुदूरपश्चिमले समूह ए को उपविजेता गण्डकी प्रदेशसँग खेल्नेछ ।\nप्रतियोगितामा सहभागि ६ टोलीलाई दुई समूहमा विभाजन गरि लिगकम नकआउटका आधारमा खेल खेलाइएको थियो ।\nप्रतियोगिताको फाइनल खेल मंगलबार हुनेछ । प्रतियोगिताको विजेताले १ लाख प्राप्त गर्नेछन् भने उपविजेताले ७५ हजार र तेस्रो हुनेले ५० हजार नगद पुरस्कार प्रमाण पत्र प्राप्त गर्ने छन् ।\n"
    },
    {
        "title": "रास्वपालाई निराश बनाउने इलाम २ को रुझान",
        "date": 1714371784538,
        "source": "ok",
        "content": "\n१६ वैशाख, काठमाडौं । प्रतिनिधिसभा सदस्यका लागि इलाम–२ मा सम्पन्न उपचुनावको प्रारम्भिक मत परिणामले नेकपा एमाले र नेपाली कांग्रेसबीच नै प्रतिस्पर्धा हुने देखाएको छ ।\nआइतबार राति १० बजेसम्म गणना भएको मतमा स्वतन्त्र उम्मेदवार डकेन्द्र थेगिम तेस्रो स्थानमा छन् । फोकफाकथुम गाउँपालिकाको १ देखि ६ नम्बरसम्म गणना हुँदा पहिचान पक्षधरहरुका साझा उम्मेदवार थेगिमले ७८४ मत पाएका छन् ।\nजितको स्पर्धामा देखिएका एमाले उम्मेदवार सुहाङ नेम्वाङले ३७८३ र कांग्रेस उम्मेदवार डम्बर खड्काले २७८२ मत पाएका छन् । चौथो स्थानमा रहेका रास्वपाका मिलन लिम्बुले ५६१ मात्र पाएका छन् ।\nयद्यपि गणना हुन बाँकी मत धेरै रहेकाले चुनावी नजिताबारे निष्कर्षमा पुग्न हतारो हुनेछ । तर प्रारम्भिक परिणामले केही स्पष्ट सन्देश दिइसकेको छ ।\nग्रामीण क्षेत्रको मतगणना भइरहँदा एमालेले पार्टी मत धेरै हदसम्म जोगाउन सकेको देखिन्छ भने माओवादी केन्द्रको समर्थनको लाभ समेत सुहाङलाई मिलेको छ ।\nकांग्रेसले चाहिँ आमचुनाव २०७९ मा प्राप्त मत जोगाउन सकेको देखिँदैन ।\nत्यसबेला एमाले उम्मेदवार सुवास नेम्वाङसँग ११४ मतको झिनो अन्तरले कांग्रेसका खड्का पराजित भएका थिए । त्यसबेला खड्कालाई माओवादी र एकीकृत समाजवादीको साथ हुँदा ३० हजार २० मत ल्याएर सुवास नेम्वाङले जितेका थिए ।\nएमाले उम्मेदवार सुहाङ नेम्वाङ र कांग्रेस उम्मेदवार डम्बर खड्का ।\nयो उपचुनावमा एकीकृत समाजवादीले अलग्गै उम्मेदवारी दिएको छ भने माओवादीको समर्थन एमालेलाई छ । त्यसैले कांग्रेस उम्मेदवार पछाडि पर्नु अस्वभाविक होइन ।\nतर धेरै प्रचार भएको, अनि चासोका साथ हेरिएको रास्वपाले भने अपेक्षित मत पाइरहेको छैन । ८ हजार ६३ मत गणना हुँदा रास्वपाका मिलन लिम्बुले ५६१ मात्र पाएका छन् ।\nयही प्रवृत्ति कायम रहे लिम्बुलाई जित्न गाह्रो छ । तर रास्वपाका नेताहरुले शहरी क्षेत्रबाट मतान्तर घटाएर जित्ने दाबी गरिरहेका छन् । इलाम नगरपालिकासहित तुलनात्मक शहरी क्षेत्रमा मिलनको मत बढ्ने उनीहरुको विश्वास छ ।\nरास्वपाका सहमहामन्त्री विपिन आचार्य भन्छन्, ‘घण्टीको मुख्य प्रभावस्थल रहेको अन्य ५ पालिकाको मत गणना गर्न बाँकी नै छ । अहिले नै कसैले खुशी मनाउने र कसैले दुःखी हुने कुरा ठीक हुँदैन ।’\nगत वर्ष १० वैशाखको उपचुनावमा भने रास्वपाले गाउँशहर सबैतिरको मत पाएको थियो । सभापति रवि लामिछानेले चितवन–२ र स्वर्णिम वाग्लेले तनहुँ–१ बाट विशाल अन्तरले उपचुनाव जित्नुमा शहरी जनमत मात्र कारण थिएन ।\nआमचुनाव–२०७९ मा शहरी क्षेत्रबाट अप्रत्यासित मत पाएको रास्वपा गत वर्षको उपचुनावबाट गाउँ छिरेको सन्देश गएको थियो । त्यो सन्देश इलामको उपचुनावबाट विस्तार गरेर आमचुनाव २०८४ मा एकल बहुमत ल्याउने उसको योजना थियो ।\nत्यसैले इलामको उपचुनाव जित्न रास्वपाले असाध्यै ठूलो तागत खर्चिएको छ । उपचुनाव जित्न रास्वपाले मतदाताको रुची अध्ययन, मत सर्वेक्षणदेखि आकांक्षीहरुको निवेदन संकलन जस्तो प्रचार गरेका थिए ।\n\nभलै आकांक्षीहरुको निवेदन नभएर सभापति लामिछानेकै चाहनामा मिलन लिम्बुलाई टिकट दिइयो । ४ चैतमै स्वतन्त्र उम्मेदवारी घोषणा गरिसकेका लिम्बुलाई टिकट दिनुको पछाडि जसरी पनि उपचुनाव जित्ने रास्वपाको नीति कारण हो ।\n१७ चैतमा मिलनको उम्मेदवारी घोषणा गरेपछि रास्वपा नेताहरुको भीड नै लागेको थियो । उपप्रधानमन्त्री एवं गृहमन्त्रीको हैसियतमा रहेका लामिछाने आफैं ६ वटै पालिकामा घुमेर घरदैलो गरेका थिए भने सकेसम्म सभालाई सम्बोधन गरेका थिए । सहमहामन्त्री कविन्द्र बुर्लाकोटीको नेतृत्वमा २४ घण्टे टोली परिचालन भयो ।\nतर प्रारम्भिक नतिजा हेर्दा भने स्वतन्त्र उम्मेदवार डकेन्द्र थेगिमसँग तेस्रो स्थानका लागि रास्वपाको प्रतिस्पर्धा भइरहेको छ ।\nयदि अन्तिमसम्म यही मत प्रवृत्ति कायमै रहे मिलन लिम्बुले पराजित हुने मात्र नभएर रास्वपाको पूर्वी नेपाल (कोशी प्रदेश) छिर्ने सपना समेत अधुरो हुनेछ ।\nसँगै, गत वर्षको उपचुनावको नतिजालाई देखाइरहेका रास्वपा नेताहरु समेत मनोवैज्ञानिक दबावमा पर्नेछन् । किनकि चितवन र तनहुँको नतिजा देखाएर रास्वपाका नेताहरुले पार्टीको आकर्षण बढिरहेको सन्देश दिइरहेका छन् । जबकी तनहुँ र चितवनमा आमचुनावमै रास्वपाको प्रभाव राम्रो थियो ।\nस्वर्णिम वाग्ले जिताएर सिट संख्या बढाएको तनहुँमा रास्वपाका उम्मेदवार आमचुनावमै सम्मानजनक मत पाएका थिए । तनहुँ–१ बाट रामचन्द्र पौडेलले २५ हजार ३६१ मत ल्याएर जित्दा रास्वपाका विकास सिग्देलले ६ हजार ४४ मत पाएका थिए ।\nपौडेल राष्ट्रपति बनेपछि भएको उपचुनावमा कांग्रेसले गोविन्द भट्टराईलाई उम्मेदवार बनायो । कांग्रेसबाट टिकट नपाएका स्वर्णिम रास्वपाबाट उम्मेदवार बने । कांग्रेसबाट योजना आयोगका उपाध्यक्षसहित लाभको पद लिइसकेका र अर्थशास्त्रीको परिचय बनाएका वाग्लेले व्यक्तिगत मत थपे ।\nअर्कातिर एमालेले कमजोर उम्मेदवार उठायो । काठमाडौं–६ मा नराम्रो पराजय ब्यहोरेका पूर्वप्रहरी प्रमुख सर्वेन्द्र खनाललाई तनहुँको उम्मेदवार बनाउँदा धेरै एमाले कार्यकर्ताले पनि मत हालेनन् । २०७९ मंसिरको चुनावमा एमाले उम्मेदवार एकबहादुर रानाले १९ हजार ९८१ मत ल्याएकोमा खनालले उपचुनावमा ८ हजार ४८८ मात्रै पाए । अर्थात् एमालेले साढे एघार हजार मत गुमाएको थियो ।\nकांग्रेसका भट्टराईले २० हजार १२२ मत ल्याएर पार्टी मत जोगाउँदा स्वर्णीमले ३४ हजार ९१९ मत ल्याएर जिते । चितवनमा सभापति लामिछानेले आमचुनावमा भन्दा बढाएर उपचुनावमा मत पाए । यो उपचुनावको त्यो नतिजाबाट उत्साहित रास्वपाका नेताहरुले इलामको उपचुनावबाट सिट संख्या २२ पुग्ने दाबी गरिरहेका छन् ।\nयद्यपि विपक्षीहरुले चाहिँ इलाममा रास्वपाको अवस्था बारा–२ कै जस्तै हुने टिप्पणी गरेका थिए । चितवन र तनहुँसँगै बारामा भएको उपचुनावमा रास्वपाबाट पूर्वप्रहरी रमेश खरेल उम्मेदवार थिए । तर जसपाका उपेन्द्र यादवले २८ हजार ४१५ मत ल्याएर जित्दा रास्वपाका खरेलले जमानत जोगाउन सकेका थिएनन् । २ हजार ८२४ मत ल्याएर चौथौ बनेका थिए ।\nदोस्रोमा जनमत पार्टीका शिवचन्द्र कुशवाहले २३ हजार ३३४ र एमालेका पुरुषोत्तम पौडेलले १० हजार २१६ मत ल्याएका थिए । बारामा पनि रास्वपाको प्रभाव कमजोर थियो, उपचुनाव पनि जित्न नसकेपछि मधेश छिर्ने अवसरबाट बञ्चित भयो ।\nइलाममा पनि रास्वपाको पृष्ठभूमि बलियो छैन । २०७९ को आमचुनावमा इलाम–२ मा रास्वपाका उम्मेदवार प्रकाश सापकोटाले जम्मा १३८० मत मात्र पाएर जमानत जोगाउन सकेका थिएनन् । रास्ववाको समानुपातिक प्रणाली तर्फको मतचाहिँ प्रत्यक्षतर्फ भन्दा राम्रो थियो । यद्यपि एमाले र कांग्रेससँग प्रतिस्पर्धी भने होइन ।\nयो क्षेत्रमा एमालेले समानुपातिक मत २६ हजार ५६३ र कांग्रेसले २२ हजार ३३ मत पाउँदा रास्वपाले ४ हजार ६८६ मत पाएको छ । यो क्षेत्रमा माओवादीको मत ५ हजार १५३ छ । तर ठूला दलहरुकै मत तानेर कोशी प्रदेशमा प्रवेश गर्ने रास्वपाको लक्ष्यमा प्रारम्भिक नतिजा बाधक बनेको छ ।\n"
    },
    {
        "title": "इलाम-२ मा सुहाङलाई १००१ मतको अग्रता",
        "date": 1714371784628,
        "source": "ok",
        "content": "\n१६ वैशाख, इलाम । इलाम- २ को उपनिर्वाचनमा नेकपा एमालेका उम्मेदवार सुहाङ नेम्वाङले कांग्रेस उम्मेदवार डम्बर खड्कासँगको अग्रता १००० पुर्‍याएका छन् ।\nपछिल्लो मत परिणाम अनुसार नेम्वाङले ३७८३ मत पाउँदा खड्काले २७८२ मत पाएका छन् । फाकफोकथुम गाउँपालिकाको वडा नं १, २, ३, ४, ५ र ६ को मतगणना सकिँदा राष्ट्रिय स्वतन्त्र पार्टी भने धेरै कम मतका साथ चौथो स्थानमा छ ।\nतेस्रो स्थानमा पहिचान पक्षधरको समर्थन पाएका स्वतन्त्र उम्मेदवार डकेन्द्र थेगिम छन् र उनले ७८४ मत पाएका छन् । चौथो स्थानमा रहेका रास्वपा उम्मेदवार मिलन लिम्बुले ५६१ मत पाएका छन् ।\n"
    },
    {
        "title": "बझाङमा एमाले उम्मेदवारलाई ६७७ मतको अग्रता",
        "date": 1714371784687,
        "source": "ok",
        "content": "\n१६ वैशाख, बझाङ । बझाङ- १ को प्रदेशसभामा भएको उपनिर्वाचनको मतगणनामा नेकपा एमालेले ६७७ मतको अन्तर कायम राखेको छ ।\nआइतबार राति साढे ९ बजे सार्वजनिक मत परिणाम अनुसार एमालेका उम्मेदवार दमनबहादुर भण्डारीले ३ हजार ४९७ मत पाएका छन् ।\nत्यस्तै नेपाली कांग्रेसका अभिषेक सिंहले २ हजार ८२०, नेकपा माओवादी केन्द्रका जनकबहादुर बुढाले १ हजार ८८१ र नेकपा एकीकृत समाजवादीका दिलबहादुर सिंहले एक हजार ५० मत पाएका छन् ।\n"
    },
    {
        "title": "क्रिकेटर लोकेश बमले पाए &#8216;मनसरा सट् अफ द डे’ को पुरस्कार",
        "date": 1714371784762,
        "source": "ok",
        "content": "\nकाठमाडौं । ‘मनसरा सट् अफ द डे’बाट क्रिकेटर लोकेश बम पुरस्कृत भएका छन् ।\nआइतबार वेस्ट इण्डिज ‘ए’विरुद्ध भएको दोस्रो टी-२० खेलमा नेपालका बमले १६ बलमा एक चौका र २ छक्का प्रहार गरेका थिए ।\nक्रिकेटर बमलाई ‘मनसरा’ अभिनेतृ मिरुना मगरले १० हजार रुपैयाँसहित ‘सट् अफ द डे’ पुरस्कार प्रदान गरिन् ।\nयो पुरस्कारबाट शनिबार क्रिकेटर गुल्सन झा पुरस्कृत भएका थिए । दोस्रो खेलमा नेपाल वेस्ट इण्डिज ‘ए’सँग पराजित रह्यो ।\n‘मनसरा’मा मिरुना मगर, प्रवीण खतिवडा, मेनुका प्रधान, दयाहाङ राई, हेमन्त बुढाथोकी, शान्ति गिरी, नेनहान राई लगायतको अभिनय छ । यो फिल्म वैशाख २१ गते रिलिज हुँदैछ ।\n"
    },
    {
        "title": "संघीय सरकारलाई कर्णालीका मुख्यमन्त्री कँडेलको ११ बुँदे सुझाव",
        "date": 1714371784829,
        "source": "ok",
        "content": "\n१६ वैशाख, काँक्रेविहार (सुर्खेत) । कर्णाली प्रदेशका मुख्यमन्त्री यामलाल कँडेलले अन्तर सरकारी वित्त परिषद्को नवौं बैठकमा कर्णाली प्रदेश सरकारको तर्फबाट संघीय सरकारलाई ११ बुँदे सुझाव पेश गरेका छन् ।\nसङ्घीय सरकारका अर्थमन्त्री वर्षमान पुनको अध्यक्षतामा सम्पन्न बैठकमा मुख्यमन्त्री कँडेलले कर्णालीको विकास र समृद्धिका लागि सुझाव पेश गरेका हुन् । सङ्घीय सरकारले बजेट तर्जुमा गर्दा प्रादेशिक सन्तुलन कायम गर्नुपर्ने उनको भनाइ छ ।\nतुलनात्मक रुपमा पछाडि परेको कर्णाली प्रदेशमा सङ्घीय आयोजनाको सङ्ख्या अन्य प्रदेशको तुलनामा कम रहेकाले प्रदेशको आन्तरिक स्रोतसमेत न्यून भएकोमा सङ्घीय आयोजनाको वितरणमार्फत सन्तुलन कायम हुनुपर्ने उनले माग राखे ।\nअहिलेको राजस्व बाँडफाँड र समानीकरण अनुदान वितरणको सुत्र कर्णाली प्रदेशलाई प्रभावकारी नभएकोले ठूलो र विकट भूगोल भएको क्षेत्र, मानव विकास सूचकाङ्कको अङ्कभार बढाउनुपर्ने बताए । जनसङ्ख्याको आधारमा बजेट बाँडफाड गर्दा कर्णालीलाई घाटा भएकाले भूगोललाई आधार बनाउन उनले सुझाव दिए ।\nसमानीकरण अनुदान बाँडफाँडका आधार पुनरावलोकन हुन जरुरी रहेको औँल्याउँदै उनले पूर्वाधार विकासको सूचकले पछाडि परेको प्रदेश र स्थानीय तहलाई थप पछाडि पार्ने अवस्थाको अन्त्य हुनुपर्ने बताए । खर्चको आवश्यकता र राजस्व क्षमताबीचको अन्तर पूरा गर्न समानीकरण अनुदान वितरण हुनुपर्ने भए पनि हाल यसको राम्रोसँग विश्लेषण नभएको उनको भनाइ छ ।\nआन्तरिक राजस्वबाट धानिन सक्ने प्रदेश र आन्तरिक राजस्वको न्यून सम्भावना भएका प्रदेशमा जाने समानीकरण अनुदानमा खासै उल्लेख्य फरक नभएकाले झनै प्रादेशिक असन्तुलन बढेको भन्दै मुख्यमन्त्री कँडेलले यसतर्फ ध्यान दिन आग्रह गरे ।\nसङ्घ सरकारले समानीकरण अनुदानको स्रोत दिएको आधारमा प्रदेश र स्थानीय तहले बजेट तर्जुमा गर्ने भएकाले पछि राजस्व कम उठेको आधारमा समानीकरण अनुदान कटाउँदा प्रदेश र स्थानीय तहको बजेट प्रभावित भई खरिद प्रक्रियामा गइसकेका आयोजना एवं कार्यक्रम अलपत्र पर्ने गरेको उनको भनाइ छ ।\nसुरुमा दिएको स्रोत अनुसारको रकम उपलब्ध गराएमा मात्र प्रभावकारी हुने मुख्यमन्त्रीको सुझावमा उल्लेख छ । सङ्घ सरकारले विगतमा प्रदेशमा हस्तान्तरण गरिएका आयोजना स्रोत अभावमा अलपत्र पारेको पीडा उनले सुनाए ।\nकँडेलले आयोजना हस्तान्तरण गर्दा रकमसहित हस्तान्तरण गर्नुपर्ने पनि बताए । रकम विना आयोजना हस्तान्तरण भए प्रदेशले कार्यान्वयन गर्न नसक्ने उनको भनाइ छ ।\nभेरी बबई डाइभर्सन आयोजनाको पानी तथा सिँचाइ लुम्बिनी प्रदेशलाई वितरण हुने भएकाले यसबाट उत्पादन हुने विद्युत् रोयल्टी कर्णाली प्रदेशलाई उपलब्ध गराउने व्यवस्था गर्न माग गरिएको छ ।\nस्थानीय तहमा आवमा खर्च नभई बाँकी रहेको सशर्त, समपुरक र विशेष अनुदानको रकम प्रदेश सञ्चित कोषमा दाखिला गर्ने व्यवस्था मिलाउन सुझावमा भनिएको छ ।\nसरकारको विगत वार्षिक नीति तथा कार्यक्रममा उल्लेख भएको र कर्णाली प्रदेशको राजधानी जोड्ने प्रदेश प्रवेशद्वारको रुपमा रहेको कोहलपुरदेखि सुर्खेतसम्मको रत्न राजमार्गलाई चार लेनको बनाउन बजेटसहित कार्यान्वयनको व्यवस्था मिलाउन आग्रह गरिएको मुख्यमन्त्री कँडेलले बताए ।\nकर्णाली प्रदेशको राजधानी सुर्खेत विमानस्थलको विस्तार र स्तरोन्नति गरी सङ्घीय राजधानीसँग कर्णाली प्रदेशको हवाई पहुँच र आन्तरिक उडान विकास गर्न आवश्यक बजेटसहित कार्यान्वयन गर्न आग्रह गरेका छन् ।\nकर्णाली प्रदेशमा राष्ट्रिय गौरवका आयोजना नभएकोले यहाँका आधा दर्जन आयोजनालाई राष्ट्रिय गौरवको आयोजनाको रुपमा घोषणा गरी छुट्टै कार्यान्वयन संरचनासहित आवश्यक बजेटको व्यवस्था मिलाउनु सुझावमा ध्यानाकर्षण गराइएको छ ।\nराष्ट्रिय गौरवको आयोजनाको रुपमा घोषणा गर्नका लागि कर्णाली करिडोर (सुर्खेत देखि हुम्ला) भेरी करिडोर (सुर्खेतदेखि डोल्पा) कर्णाली राजमार्ग (कालिकोटदेखि मुगु–रारा हुँदै मुगुम कार्मारोङ्ग सम्म) रहेको छ ।\nप्रदेशको द्रूत विकासका लागि बबई–चिसापानी, छिन्चु–बबई सुरुङ्गमार्गको अध्ययन गरी कार्यान्वयन गर्न आग्रह गरिएको छ । सुर्खेत उपत्यकामा खानेपानीको दीर्घकालीन समस्या समाधानका लागि भेरी लिफ्ट खानेपानी आयोजनालाई द्रूत गतिमा सञ्चालनको व्यवस्था मिलाउन अनुरोध गरिएको छ ।\nजाजरकोट र रुकुम पश्चिममा भूकम्पबाट प्रभावित क्षेत्रको जनस्तरमा अनुभूति हुने गरी समग्र क्षेत्रको पुनः निर्माणको प्रभावकारी कार्यक्रम र योजना ल्याउन सुझावमा आग्रह गरिएको उनले जानकारी दिए ।\n"
    },
    {
        "title": "बलिउड गायिका कनिका कपुरले नचाइन् काठमाडौं",
        "date": 1714371784927,
        "source": "ok",
        "content": "\nकाठमाडौँ । बलिउड गायिका कनिका कपुरले काठमाडौंमा सांगीतिक प्रस्तुति दिएकी छन् । शनिबार साँझ दरबारमार्गस्थित क्लब प्लाटिनममा आयोजित ‘कनिका कपुर साँझ’मा उनले दर्शक नचाइन् ।\nउक्त कन्सर्टमा आफ्नो दर्जन बढी लोकप्रिय गीत प्रस्तुत गरिन् । डेढ घण्टा स्टेज तताएकी कनिकाले आफ्ना हिट गीतहरु चिटिया कलैया, बेबी डल, लव लेटर, देशी लुक्स लगायतका हिट बलिउड ट्रयाक गाइन् ।\nतपस्या इन्टरटेनमेन्टले उनलाई नेपाल ल्याएको हो । नेपाली दर्शकलाई मनोरञ्जन दिने र पर्यटन प्रवर्धनको उद्देश्यले कनिकालाई नेपाल ल्याएको आयोजक संस्थाका निर्देशक अभिषेक झाले बताए । उनी पहिलोपटक नेपाल आएकी हुन् । उनी आइतबार बिहानै भारत फर्किएकी छन् ।\n"
    },
    {
        "title": "दिगो विकासको लागि नेपालसँगको साझेदारी निरन्तर : राष्ट्रसंघीय आवासीय संयोजक",
        "date": 1714371784992,
        "source": "ok",
        "content": "\n१६ वैशाख, काठमाडौं । नेपालका लागि संयुक्त राष्ट्रसंघकी आवासीय संयोजक हाना सिंगर हाम्डीले नेपालमा दिगो लगानीको प्रवाह बढाउन मद्दत जारी राख्ने बताएकी छन् ।\nआइतबार सुरु तेस्रो नेपाल लगानी सम्मेलनमा सम्बोधन गर्दै हानाले संयुक्त राष्ट्र स्रघ नेपालको आर्थिक विकासमा साथ दिइरहेको भन्दै बाँकी विश्वले पनि साथ दिनु पर्ने बताइन् ।\n‘संयुक्त राष्ट्र संघ नेपाली जनताको साथमा छ र विश्वले पनि साथ दिनुपर्छ’, उनले भनिन्, ‘सन् २०२६ मा नेपालले एलडीसी ग्रेजुएसनको तयारी गरिरहेको बेला हामीले लगानी बोर्ड नेपाल र सम्बन्धित मन्त्रालयहरूसँग देशमा दिगो लगानीको प्रवाह बढाउन मद्दत जारी राख्नेछौं । साथै, हामी दिगो, समावेशी र हरित अर्थतन्त्रको दृष्टिले बलियो व्यवसायिक इकोसिस्टमको विकासलाई पनि समर्थन जारी राख्नेछौं ।’\nउनले नेपालले नयाँ मिश्रित वित्तीय दृष्टिकोणहरू अन्वेषण गरेर निजी क्षेत्रलाई आकर्षण गर्न सक्ने बताइन् । साथै, विकास प्रभावलाई बढाउन र सार्वजनिक क्षेत्रलाई जोखिम तथा पुरस्कारलाई निष्पक्ष बाँडफाँड गर्ने अवसर पनि सिर्जना गर्ने बताइन् । यसले सार्वजनिक र निजी अर्थतन्त्रसँगै उच्च जोखिम र कम प्रतिफल प्राप्रत हुने महत्वपूर्ण क्षेत्रहरूमा निजी लगानी बढाउन मद्दत गर्ने उनको भनाइ थियो ।\n‘बहुपक्षीय विकास बैंकहरू, वित्तीय विकास संस्थाहरू, निजी विकास बैंकहरू, र विकास सहयोग एजेन्सीहरूले स्रोतहरूको लाभ उठाउन निजी साझेदारहरूसँग अझ नजिक भएर काम गर्न सक्छन्’, उनले भनिन्, ‘यी प्रत्येक संक्रमणका लागि आर्थिक, सामाजिक र वातावरणीय आयामहरू फैलिएको नीति सुधारहरूको आवश्यक छ । अहिले कानूनहरू परिमार्जनको प्रयाससँगै सरकारले लगानीको वातावरण सुधार गर्न दृढ प्रतिबद्धता देखाएको छ ।’\nउनले नेपालका लागि विशेष गरी शान्ति र समृद्धिका लागि पिपुल्स, प्लानेट, पार्टनरसिपमा जोड दिने बतायन् ।\nनेपालमा जनसंख्याको करिब ४१ प्रतिशत नेपाली १६ देखि ४० वर्षको उमेरका तन, मन, उर्जा र अनुभवले खारिएका युवाहरूबाट ठूलो लाभ लिन सक्ने बताइन् । यस जनसांख्यिक लाभांशबाट नेपालले स्वास्थ्य, शिक्षा, फ्रन्टियर टेक्नोलोजी र डिजिटल रूपान्तरणमा लगानी बढाउनु भएको बताइन् ।\nउनले यो सम्भावनालाई सुनश्चित गर्न महिला, युवती र सीमान्तकृत समुदायमा अझ बढी लगानी गर्नुपर्ने र विज्ञान, प्रविधि, इन्जिनियरिङ र गणितमा उनीहरूको पहुँच बढाउनु पर्ने बताइन् । यसले व्यापार र रोजगारीका अवसरहरूमा उनीहरूलाई आइपर्ने अवरोधहरू हटाउन पनि सहयोग गर्ने उनको भनाइ छ ।\nत्यस्ता अवरोधहरू हटाउनुको अर्थ यस्ता सम्मेलनलगायत हरेक क्षेत्रमा अझ बढी महिलाहरूको प्रतिनिधित्व हुने उनको भनाइ थियो । उनले लगानी सम्मेलनमा महिलाहरूको उपस्थिति नरहेको भन्दै असन्तुष्टि समेत जनाइन् ।\n‘मैले गर्न सक्ने त केही छैन, तर यस सम्मेलनमा प्रस्तुतकर्ता र वक्ताको रूपमा महिलाहरूको सहभागिता नगण्य छ । मलाई आशा छ, अर्को सम्मेलनमा हामीसँग धेरै महिला हुनेछन्’, उनले भनिन् ।\nउनले नेपालले वातावरण, जैविक विविधता र मानव जीवनलाई कमजोर पार्नुको सट्टा आर्थिक प्रवाहको उत्थानमा हरसम्भव प्रयास गर्नुपर्ने बताइन् ।\n‘नेपालको लगभग आधा भाग रूखहरूले ओगटेको छ । हिमालयन ग्लेसियरहरूले ताजा पानी प्रदान गगरिरहेका छन् । साथै, नदीहरूबाट अनुमानित ४० हजार मेगावाट जलविद्युत उत्पादन गर्ने क्षमता छ यी प्राकृतिक स्रोतहरूले लगानीका अवसरहरू प्रदान गर्छन्’, उनले भनिन्, ‘यी लगानीले कार्बनलाई घटाउन, दिगो ऊर्जाको सङ्क्रमणलाई गति दिन र हरित अर्थतन्त्रतर्फ डोर्‍याउन योगदान गर्नुपर्छ ।’\nउनले यसमा गरिने लगानीले विश्वव्यापी तापक्रमको वृद्धिलाई १.५ डिग्री सेल्सियसमा सीमित गर्न योगदान पुर्‍याउनु पर्ने र नेट जिरो प्राप्त गर्न मद्दत गर्नु पर्ने बताइन् ।\n"
    },
    {
        "title": "&#8216;देवी खड्कामाथि फिल्म बनाउन जग्गा बेचें&#8217;",
        "date": 1714371785079,
        "source": "ok",
        "content": "\nकाठमाडौं । क्यानडाको टोरन्टोमा उत्रिएर भर्चुअल गफगाफको लागि तयार हुँदासम्म सुविना श्रेष्ठलाई देवी डकुमेन्ट्रीको ट्रेलर बनाउने चटारो थियो । अन्ततः ट्रेलर रिलिज मात्र भएको छैन, सुविनाको लामो समयदेखिको मेहनत र सपनाले क्यानडाको प्रतिष्ठित हट–डक्सन अन्तर्राष्ट्रिय डकुमेन्ट्री फेस्टिभलमा मूर्तरूप पाएको छ । नेपाली समयानुसार आइतबार राति उक्त फेस्टिभलमा सुविना निर्देशित ८० मिनेट लामो वृत्तचित्र ‘देवी’को वर्ल्ड प्रिमियर भयो ।\nयो वृत्तचित्रले हामीलाई दशक लामो सशस्त्र द्वन्द्वको त्यो कालखण्डमा लैजान्छ, जतिबेला युद्धका पक्षबाट यौन हिंसा भोगेका महिला आजपर्यन्त न्यायका लागि लडिरहेका छन् । वृत्तचित्रको केन्द्रमा छिन् नेकपा (माओवादी केन्द्र)की नेतृ एवं पूर्वसांसद देवी खड्का । पीडित अनुहार लुकाएर बस्नुपर्ने, ‘अपराधी’ खुलेआम प्रस्तुत हुने समाजमा देवीले बलात्कार पीडितका पक्षमा अनुहार देखाएर पैरवी थालेकी छन् । राज्य र विद्रोहीबाट बलात्कृत र यौन पीडित तीन हजार महिलालाई न्यायको अगुवाइ गरिरहेकी देवीको दृष्टान्त यो वृत्तचित्र हो ।\nफिल्म कथा मात्र होइन, निर्देशकीय अभिव्यक्तिको माध्यम पनि हो । डकुमेन्ट्री फिल्ममेकिङको शक्तिशाली माध्यम । अलजजिरालगायत अन्तर्राष्ट्रिय सञ्चारमाध्यममा काम गरिसकेकी पत्रकार सुविनाले गैरआख्यान विधाबाट सरकार–माओवादी युद्धताका पीडित बनेकाहरुको इतिहासलाई सिंहावलोकन गर्ने प्रयत्न गरेकी छन् । टोरन्टोपछि न्युजिल्याण्ड र दक्षिण कोरियामा प्रिमियर तयारीमा रहेको यो फिल्मलाई चाँडै नेपालमा समेत स्क्रिनिङ गर्ने तयारी छ । प्रस्तुत छ, सुविना श्रेष्ठसँग अनलाइनखबरकर्मी विष्णु शर्माले गरेको कुराकानीको सम्पादित अंश :\nअहिलेको समयमा यो फिल्म किन सान्दर्भिक छ ?\n‘देवी’ले यी कुरा नउठाउञ्जेल त कार्पेटमुनि लुकाएको जस्तै भइराखेको थियो । ३१४ वटा मुद्दा सत्य निरूपण तथा मेलमिलाप आयोगमा दर्ता भयो भन्ने त छ तर दर्ता गर्ने समग्र प्रक्रियालाई नै जटिल बनाएर राखिएको थियो । हामी यस्तो संस्कृतिमा बाँचिरहेका छौं, जहाँ मानिसहरू बलात्कार, यौन हिंसाजस्ता शब्द नै उच्चारण गर्न चाहँदैनन् ।\nकहिलेकाहीं महिलै महिला बसेको कोठामा बसेर कुरा गर्दा कतिजनालाई असहज भएको छ, हात उठाऊ भनेर भन्यो भने झण्डै ३०–४० प्रतिशतको हात उठ्या हुन्छ । यो नेपालमा मात्र हैन, बाहिर पनि यस्तै छ । त्यसैले यो सान्दर्भिक छ । विश्वमा महिला हिंसाका घटना भइरहेका हुन्छन् तर यौन हिंसाको कुरा उठान गर्ने मान्छे धेरै कम छन् । उठान नै हुँदैन ।\nकिनभने नेपालमा मात्र होइन, पश्चिमा संस्कृति भनिएका मुलुकमा पनि यो धेरै गाह्रो विषय हो । भित्र लागेको गहन चोट लागेको बाहिर कसरी ल्याउनु ? देवीले जसरी बोल्ने आँट गरिन्, त्यो धेरै कम मान्छेले गर्छन् । जुन किसिमले राज्यलाई उत्तरदायी बनाउनुपर्छ भनेर भन्ने आँट गरिन्, त्यो धेरै कमले गर्छन् ।\nडकुमेन्ट्री फिल्मकी पात्र देवी खड्कासँग सुविना श्रेष्ठ\nकुन कुराले तपाईंलाई यो पात्र र कथामा फिल्म बनाउनुपर्छ भन्ने लाग्यो ?\nपहिलोपटक यो विषय मलाई सन् १९९३-१९९४ तिर थाहा भएको हो । जतिबेला म अमेरिकामा किशोरी थिएँ । हाइ स्कुलमा पढ्थें । बोस्निया युद्धपछि महिलाको एक समूहलाई योग कक्षामा लिएर गएका थिए । उनीहरूलाई पानीको विषयमा छलफल गर्नुछ भन्दै ल्याइएको थियो । पानीको विषयमा कुरा गर्दै जाँदा, बिस्तारै कुरा अघि बढ्दै जाँदा ती सबै महिला बलात्कृत भएको पाइयो । मलाई अहिलेसम्म पनि याद छ त्यो कोठा, महिलाहरू । मेटिंदै मेटिंदैन ती कुराहरू ।\nनेपालमा गृहयुद्ध हुँदा म आफू पनि पत्रकार भएर काम गर्दै थिएँ र उनीहरूको विषयमा स्टोरी गर्दै थिएँ । त्यतिबेला देवीको विषयमा सुनेकै हो । सन्देश पठाउँदा पनि देवीले बोल्दैन भन्ने मेसेज आयो । यो कथा भन्नुपर्छ, उठान गर्नुपर्छ भन्ने त थाहा थियो तर धेरैपछि २०१८ मा बल्ल देवीले एउटा समाचारको लागि हुन्छ भनेपछि अघि बढ्यो । गर्ने भए गर्ने भनेपछि एक वर्ष त अनुसन्धानमै लाग्यो । यसरी मलाई रुचि लाग्यो । यदि मैले गरिनँ भने कसले गर्छ त भन्ने पनि भयो ।\nदेवीजीलाई तपाईंले यो फिल्मका लागि कसरी आश्वस्त तुल्याउनुभयो ?\nयसका लागि देवीले मलाई र मैले उनलाई पनि विश्वास गर्नुपर्‍यो । यो पैसा, समय र भावनाको ठूलो लगानी हुने विषय थियो । यसले उनको जीवनशैली नै परिवर्तन हुन जान्छ । सुरुमा त हामीले १५ मिनेटको फिल्म बनाउने भनेर बसेका थियौं । त्यतिका लागि त्यति साह्रो आश्वस्त पार्नुपरेको थिएन ।\nउनले ‘यदि १०० जना महिलाले सिंहदरबार घेराउ गरे भने सरकारले के गर्छ ?’ भनिन् । त्यो सुन्दा मलाई पनि गरौंजस्तो लाग्यो । यो एउटा ‘म्याड थट’ थियो । त्यो ‘म्याडनेस’मा मैले एक टुक्रा जग्गा बेचें । पैसा उठाउन पनि भएन । मेरो पुरानो साथी बीबीसीमा काम गर्छिन् । उनले पनि पर्सनल फन्ड उठाइन् । भएभरको लगानी यसरी जम्मा गरेर फिल्म बनाउन थाल्यौं ।\nत्यो विश्वास कमाउन त मैले पनि लगानी गरें । मैले ठूलो विश्वास उनीमाथि गरें, उनले पनि त्यसै गरिन् । यसरी यो समझदारीपूर्ण विश्वासको कुरा हुन गयो ।\nफिल्ममेकरको रूपमा ‘देवी’मार्फत के कुरा भन्न खोज्नुभएको हो ?\nयी ती महिला थिइन्, जो हरेक पक्षबाट टुटेकी थिइन् । हरेक अवरोधहरू पार गरेकी थिइन् । उनले यस्तो ठूलो कदम उठाएकी छन् । ‘डेभिड भर्सेस गोलायथ’को कथा जस्तै एउटा कथा हो यो । सानो मान्छेले ठूलो गोलायथलाई नै जित्न खोजेको कथाजस्तै । सरल कथावाचन छ । यो प्रेमको कथा पनि हो, जहाँ परिवार र बालबच्चासँग उनको प्रेमको कथा छ । आफू विचलित हुँदा कति परिवारलाई सम्हाल्न पनि गाह्रो हुन्छ । त्यसपछि पितृसत्ताले महिलामाथि के गर्छ ? त्यसपछि राज्यले महिलालाई के गर्छ ? यी मुद्दालाई मैले फिल्ममार्फत उठान गर्ने कोसिस गरेकी छु ।\n\nद्वन्द्वका कथाहरू अहिले आएर भन्न किन जरुरी छ ?\nविद्रोह हाम्रो जीवनको हिस्सा हो नि । बिर्सनु त भएन । इतिहासले हामीलाई निर्माण गरेको हुन्छ । इतिहास बिर्सनु भनेको हामीले आफैंलाई बिर्सनु हो । इतिहास बिना मान्छेहरू सतही मात्र हुन जान्छ । हामीले किन, के गर्न खोजेका छौं भन्ने कुरा त इतिहासबाट मात्र बुझिन्छ । देश बुझ्नलाई पनि त इतिहास चाहिन्छ । म आफैं सन् ८० र ९० को दशकमा हुर्किएको मान्छे हुँ । पञ्चायतको समयमा राजाको इतिहास पढेर हुर्किएकी हुँ । त्यो हिस्ट्रीबारे धेरै कम थाहा थियो ।\nइतिहास नबुझ्दा सतही हुन सक्छौं । हाम्रो सभ्यता कहाँबाट कहाँ पुग्छ भनेर नबुझेसम्म हामी को हो भनेर हामी आफैंलाई थाहा हुँदैन । भौंतारिरहेको जस्तो हुन जान्छ । यो दोस्रो विश्वयुद्धको कुरा मात्र होइन, मेरो लागि कथा भन्नु महिलाको इतिहास भन्नु हो । महिलाको इतिहास सधै मेटिंदै आइएको छ । यो कहिल्यै पनि भनिएको छैन ।\nहामी सधैं देवीलाई पूजा गर्नुपर्छ भन्छौं । पूजा गर्न जान्छौं पनि । तर आफ्नो अगाडि भएको देवी त देख्दैनौं । नेपालका सबै महिलामा देवी छ भन्ने देखाउने र हेर्ने प्रयत्न हो यो । देवी खड्का तीमध्ये एक हुन् ।\nकथावाचकको रूपमा तपाईंले देवी खड्कालाई कसरी बुझ्नुहुन्छ ?\nप्रत्येक मानवमा जस्तै उनी जटिल चरित्र हुन् । साथै, उनी अविश्वसनीय पात्र पनि हुन् । उनी प्रकृतिको यस्तो शक्ति हुन् जो कुनै काम गर्छु भनेपछि गर्न प्रतिबद्ध हुन्छिन् । कक्षामा एकदिन पनि नबसेको मान्छे, अहिले आएर महिलाहरूलाई न्याय दिलाउँछु भनेर राज्यविरुद्ध खडा भएर लागिरहेकी छिन् । कहिले यता दौडिन्छिन्, कहिले उता । मुखभरि घाउ आउने गरेर काम गर्छिन् । त्यो एकैसाथ आश्चर्यजनक र प्रेरणादायी छ ।\nअध्ययनले हामीलाई विचार निर्माणको प्रक्रिया दिलाउँछ, जुन उनले पाएकी छैनन् । केही कुराहरू लामो समय रहन्छन्, तर उनी चम्किलो लाग्छिन् । पढ्न पाएको भए, उनी कहाँ पुग्थिन् भन्ने लाग्छ । उनी देशलाई हाँक्ने सामर्थ्य बोकेकी मान्छे हुन् । मुलुकमा यस्तो अवसर नपाएका धेरै छन् जुन दुःखद पक्ष हो ।\nनेपाली फिल्मको अन्तर्राष्ट्रियकरणको लागि हामीले अझै कस्ता कथामा काम गर्न जरुरी देख्नुहुन्छ ?\nकथानकतर्फ निकै राम्रो काम भइरहेको छ । यो हेर्दा निकै खुसी लाग्छ । डकुमेन्ट्रीमा धेरै मान्छे छैनन्, जहाँ धेरै खट्नुपर्ने हुन्छ । धेरै वर्षसम्म एउटै काममा लागिरहनुपर्ने हुन्छ । म यस कुरामा खुसी छु । नेपाली फिल्म राम्रो भइरहेको देख्दा निकै हर्षित छु ।\nतपाईंले आफ्नो कुरा भन्नको लागि गैरआख्यान विधा किन छनोट गर्नुभयो ? तपाईंलाई कथा भन्न पत्रकारिताको पृष्ठभूमिले कति सहयोग पुर्‍यायो ?\nअवश्य पनि पत्रकारिताले अनुसन्धान र तथ्य निरूपणमा सघाउ पुर्‍यायो । मलाई डकुमेन्ट्री मनपर्छ । जब यसले काम गर्छ, तब राम्रोसँग गर्छ । यसले मानिसको वास्तविकतालाई बाहिर ल्याइदिन्छ । यसकारण मलाई डकुमेन्ट्री मनपर्छ । सम्भवतः मैले फिक्सनमा पनि काम गर्न सक्छु । विगतका कुरा निकाल्नुपर्‍यो भने फिक्सन नै चाहिन्छ । कतिपय कुरालाई डकुमेन्ट्रीले ल्याउन सक्दैन । फिक्सन अवश्य पनि बलियो माध्यम हो । म डकुमेन्टरियन हुँ । मैले फिक्सनको प्रयास पनि गरें ।\n‘देवी’लाई भन्नको लागि डकुमेन्ट्री नै चाहिने थियो । कुनै आन्दोलन सुरु गर्नको लागि यो एउटा प्रक्रिया हो । भन्न नसकिएका कुरालाई पनि यसबाट भन्न सकिन्छ । यसकारण डकुमेन्ट्री शक्तिशाली माध्यम हो ।\n"
    },
    {
        "title": "भोजपुरी स्टार अमृता पाण्डे &#8216;अन्नपूर्णा’ मृत भेटिइन्",
        "date": 1714371785180,
        "source": "ok",
        "content": "\nकाठमाडौं । भोजपुरी अभिनेतृ अमृता पाण्डे उर्फ अन्नपूर्णाको शंकास्पद मृत्यु भएको छ ।\nभारतको बिहारस्थित भागलपुरको जोगसर थाना क्षेत्रको आदमपुर जहाज घाटमा रहेको अपार्टमेन्टको फ्ल्याटमा झुण्डिएको अवस्थामा अभिनेतृको शव फेला परेपछि उक्त क्षेत्रमा सनसनी मच्चिएको थियो ।\nखबर पाएलगत्तै प्रहरी घटनास्थलमा पुगेर शवलाई आफ्नो नियन्त्रणमा लिएर पोस्टमार्टमका लागि पठाएको छ । यो खबरले भोजपुरी फिल्म क्षेत्र स्तब्ध बनेको छ । अमृताले किन आत्महत्या गरिन् भन्ने कारण भने खुल्न सकेको छैन ।\nमिडिया रिपोर्टका अनुसार पाण्डेको दुई वर्षअघि छत्तीसगढको बिलासपुर निवासी चन्द्रमणि झाङ्देसँग विवाह भएको थियो । उनी एनिमेसनमा काम गर्थे । विवाहपछि दुवै मुम्बईमा सँगै बसे ।\nअमृताकी बहिनीको विवाह हुँदै थियो, त्यसैले १२ अप्रिलमा अमृता र उनका पति चन्द्रमणि भागलपुर गए । विवाहपछि चन्द्रमणि १८ अप्रिलमा मुम्बई फर्किइन् भने अमृता यहीँ बसिन् ।\n२७ अप्रिल (शनिबार) मा अमृता ढिलो उठिन् । हरेक दिन जस्तै सबै सामान्य थियो । उनले सामाजिक सञ्जालमा स्टाटस लेखेका छन्, ‘उनको जीवन दुई डुंगामा छ, हामीले डुंगा डुबाएर उनको बाटो सहज बनायौं ।’\nधेरै दिनदेखि काम नपाउँदा अमृता डिप्रेसनमा रहेको परिवारका सदस्यले बताएका छन् । यसका लागि उनको उपचार पनि भइरहेको थियो । तर अमृताको हरर–वेब सिरिज ‘प्रतिशोध’को पहिलो भाग हालै रिलिज भएको छ । यसबाट उनी निकै उत्साहित पनि थिइन् ।\nअमृताले खेसरीलाल यादवसँग ‘दीवानापन’ मा काम गरेकी छिन् । यसबाहेक उनी अन्य धेरै प्रोजेक्टमा पनि देखिएकी छिन् ।\nहाल यो विषय छानबिनको क्रममा छ । सबै कोणबाट अनुसन्धान गरिने प्रहरीले जनाएको छ । परिवारका सदस्यसँग पनि सोधपुछ भइरहेको छ ।\n"
    },
    {
        "title": "मर्स्याङ्‍दीको विद्युत् काठमाडौं ल्याउने सबस्टेसन सञ्चालनमा",
        "date": 1714371785259,
        "source": "ok",
        "content": "\n१६ वैशाख, काठमाडौं । मर्स्याङ्‍दी नदी जलाधार क्षेत्रका जलविद्युत् आयोजनाको विद्युत् काठमाडौं उपत्यकामा ल्याउन निर्माण गरिएको मर्स्याङ्‍दी–काठमाडौं २२० केभी डबल सर्किट प्रसारण लाइन तथा २२० केभी मातातीर्थ सबस्टेसन उद्घाटन गरिएको छ ।\nआइतबार काठमाडौंको चन्द्रागिरि नगरपालिका–८ निर्माण गरिएको सबस्टेसन परिसरमा आयोजित कार्यक्रममा प्रधानमन्त्री पुष्पकमल दाहाल प्रचण्डले प्रसारण लाइन तथा सबस्टेसन उद्घाटन गरेका हुन् ।\nकाठमाडौं उपत्यकामा विद्युत् आपूर्तिका लागि २२०/१३२ केभी, ३२० एमभीए क्षमताको मातातीर्थ सबस्टेसन काठमाडौं उपत्यकामा विद्युत् आपूर्तिका लागि सबैभन्दा ठूलो सबस्टेसन हब हो ।\nमर्स्याङ्‍दी नदी जलाधार क्षेत्रका जलविद्युत् आयोजनाको विद्युत काठमाडौ उपत्यकामा ल्याउन तनहुँको आँबुखैरनीस्थित मार्कीचोक सबस्टेसनबाट काठमाडौंसम्मको मर्स्याङ्‍दी–काठमाडौं २२० केभी डबल सर्किट प्रसारण लाइन निर्माण गरिएको हो ।\nतनहुँ, गोरखा, चितवन धादिङ र काठमाडौंमा निर्माण गरिएका प्रसारण लाइनको लम्बाइ ८२ किलोमिटर छ । प्रसारण लाइनमा २३३ वटा टावर निर्माण गरिएको छ । प्रसारण लाइनलाई हाल १३२ केभीमा चार्ज गरी सञ्चालनमा ल्याइएको छ ।\nमार्कीचोकबाट चन्द्रगिरि नगरपालिकाको बाडभञ्ज्याङसम्म मर्स्याङ्‍दी–काठमाडौं प्रसारण लाइन र त्रिशूली नदी जलाधार क्षेत्रका जलविद्युत् आयोजनाहरूको विद्युत् काठमाडौं उपत्यकामा ल्याउन निर्माण गरिएको त्रिशूली–काठमाडौं २२० केभी प्रसारण लाइनलाई बाडभञ्ज्याङमा एक आपसमा आवद्ध गरिएको छ ।\nत्रिशूली र मर्स्याङ्‍दीका दुवै प्रसारण लाइनलाई बाडभञ्ज्याङबाट मल्टिसर्किट (चार सर्किट ) मा आवद्ध गरी मातातीर्थ सबस्टेसनमा समाहित गरिएको छ ।\nमर्स्याङ्‍दी–काठमाडौं र त्रिशूली–काठमाडौं प्रसारण लाइनबाट आएको करिब १/१ हजार मेगावाट विद्युत् बाडभञ्ज्याङमा आवद्ध भई त्यहाँबाट करिब २ हजार मेगावाट विद्युत् मल्टिसर्किट प्रसारण लाइनमार्फत मातातीर्थ सबस्टेसनमा समाहित हुने छ ।\n\nमर्स्याङ्‍दी र त्रिशूली नदी बेसिनमा उत्पादित विद्युत् प्रवाह हुने भएकाले काठमाडौं उपत्यकाको भविष्यको विद्युत् मागलाई सम्बोधन गर्न र देशको समग्र विद्युत् प्रणाली सुधार गर्न प्रसारण लाइन तथा मातातीर्थ सबस्टेसन मेरुदण्ड हो ।\nमर्स्याङ्‍दी–काठमाडौं प्रसारण लाइन निर्माणका लागि भारतीय कम्पनी टाटा प्रोजेक्ट लिमिटेडसँग १६ असार २०७३ मा १ करोड ३ लाख अमेरिकी डलर र ७६ करोड ६३ लाख रुपैयाँमा ठेक्का सम्झौता भएको थियो । आयोजना निर्माण भदौ २०७३ सुरु भएको थियो ।\nप्रसारण लाइनको रुटको विभिन्न ठाउँमा स्थानीयको अवरोध र कोभिड–१९ महामारीका कारण निर्माणमा केही ढिलाइ भएको थियो । धादिङको सिद्धलेक गाउँपालिका–७ स्थिति पिपलटारमा स्थानीयको अवरोधका कारण झन्डै दुई वर्ष निर्माण प्रभावित भएको थियो ।\nआयोजनाअन्तर्गत मातातीर्थ र मार्कीचोक सबस्टेसन निर्माण ठेक्का पाएको कम्पनीको कार्यसम्पादन सन्तोषजनक नभएपछि ठेक्का तोडी २०७७ पुसमा चाइना मेसेनरी इन्जिनियरिङ कर्पोरेसनसँग नयाँ ठेक्का सम्झौता गरी बाँकी निर्माण कार्य अगाडि बढाइएको थियो । यसमध्ये मातातीर्थ सबस्टेसन निर्माण सम्पन्न भइसकेको छ भने मार्कीचोक अन्तिम चरणमा छ ।\nनेपाल सरकार तथा प्राधिकरणको लगानी र नर्वे सरकारको अनुदान तथा एसियाली विकास बैंकको सहुलियतपूर्ण ऋणमा मर्स्याङ्‍दी–काठमाडौं प्रसारण लाइन आयोजना सुरु गरिएको हो । आयोजनाको लागत करिब ८ अर्ब रुपैयाँ रहेको छ ।\n"
    },
    {
        "title": "बझाङमा एमाले उम्मेदवार ६०८ मतले अगाडि",
        "date": 1714371785344,
        "source": "ok",
        "content": "\n१६ वैशाख, काठमाडौं । बझाङ प्रदेश सभा १ ‘क’को मतगणनामा नेकपा एमालेका उम्मेदवार दमनबहादुर भण्डारी निकटतम् प्रतिद्वन्द्वीभन्दा ६०८ मतले अगाडि रहेका छन् ।\n८०७२ सदर मतमध्ये भण्डारीले २८९० मत प्राप्त गरेका छन् । दोस्रो नम्बरमा रहेका नेपाली कांग्रेसका उम्मेदवार अभिषेकबहादुर सिंहले २२८२ मत पाएका छन् ।\nनेकपा माओवादी केन्द्रका जनकबहादुर बुढा तेस्रो नम्बरमा छन् । उनले १७५३ मत पाएका छन् ।\nएकीकृत समाजवादीका उम्मेदवार दिलबहादुर सिंहले ९९९ र राप्रपाका उम्मेदवार किशोरकुमार खड्काले ६३ मत प्राप्त गरेका छन् ।\n"
    },
    {
        "title": "बलात्कार मुद्दामा सिद्धबाबालाई झिकाउन उच्च अदालतको आदेश",
        "date": 1714371785449,
        "source": "ok",
        "content": "\n१६ बैशाख, विराटनगर । सिद्धबाबा भनिने कृष्णबहादुर गिरीविरुद्धको जबरजस्ती करणी मुद्दामा उच्च अदालत विराटनगरले प्रत्यर्थी झिकाउने आदेश दिएको छ ।\nन्यायधीश श्रीधराकुमारी पुडासैनी र नरेशकुमार चौधरीको इजलासले शुक्रबार प्रत्यर्थी (प्रतिवादी) झिकाउने आदेश गरेको हो ।\nजिल्ला अदालत सुनसरीले गिरीलाई सफाइ दिएपछि त्यसविरुद्ध उच्च सरकारी वकिल कार्यालयले उच्च अदालत विराटनगरमा पुनरावेदन दिएको थियो ।\nसो पुनरावेदन निवेदनमा सुनुवाइ गर्दै उच्च अदालतले शुक्रबार मुद्दाका प्रत्यर्थी अर्थात गिरीलाई अदालतमा बोलाउने आदेश गरेको हो । उच्च अदालत रजिष्ट्रार जगदिशप्रसाद भट्टका अनुसार अदालतको आदेशपछि अब प्रतिवादीका नाममा म्याद जारी हुनेछ ।\n\n४ कात्तिक २०७६ राति साढे १२ बजे सुनसरीको चतरास्थित आश्रममा गिरीले आफूलाई जबर्जस्ती करणी गरेको दाबीसहित एक अनुयायीले प्रहरीमा जाहेरी दिएकी थिइन् ।\nसो मुद्दामा जिल्ला अदालत सुनसरीले २२ मंसिर २०७७ र २७ भदौ २०८० मा गिरीलाई सफाइ दिएको थियो । २०७७ सालमा तत्कालीन न्यायाधीश अर्जुनप्रसाद कोइरालाको इजलासले सफाइ दिएपछि परेको पुनरावेदनमा उच्च अदालत विराटनगरले पुनः प्रमाण बुझेर फैसला गर्न जिल्ला अदालतलाई आदेश दिएको थियो ।\nत्यसपछि २७ भदौ २०८० मा जिल्ला न्यायाधीश हरिप्रसाद कोइरालाको इजलासले पनि गिरीलाई सफाइ दिएको थियो ।\n४ कात्तिक २०७६ मा काठमाडौँबाट आएकी महिला अनुयायीलाई आफ्नो कुटीमा बोलाएर करणी गरेको दाबीसहित ११ मंसिर २०७६ मा प्रहरीमा जाहेरी दर्ता भएको थियो । मध्यरातमा भेट्न आउनू भनेर बोलाएपछि गएकी महिलालाई गिरीले जबर्जस्तीकरणी गरेको आरोप छ ।\nअदालतमा गिरीले महिलासँग गरेको सम्वादलाई अडियो प्रमाणको रुपमा पेश गरिएको थियो । तर मुख्य प्रमाणको रुपमा पेश भएको ‘अडियो रेकर्ड’परीक्षण गर्ने व्यक्तिको योग्यता नै नपुगेको उल्लेख गर्दै जिल्ला अदालतले गिरीलाई सफाइ दिएको थियो ।\nजिल्ला अदालतको फैसलाको पूर्णपाठमा अडियो रेकर्डको आवाज मिलेपनि परीक्षण गर्ने नेपाल प्रहरीका कर्मचारीले कुनै विश्वविद्यालयबाट डिग्री नलिएको र अडियोको विश्वसनीयतामा पनि प्रश्न उठेका कारण प्रमाणको रुपमा ग्रहण गर्न नमिल्ने उल्लेख छ ।\nपीडित महिलाले प्रहरीमा जाहेरी दिएपछि सिद्धबाबाले विराट नर्सिङहोमको बेडबाट महिलालाई फोन गरेर ‘अब त्यस्तो हुँदैन, त्यस्तो भयो भने लिङ्ग काटेर फालिदिन्छु’ भन्दै माफी मागेको अडियो सार्वजनिक भएको थियो ।\nप्रहरीको विधिविज्ञान प्रयोगशालामा परीक्षण गर्दा सिद्धबाबाको आवाजसँग प्रमाणको रुपमा पेश भएको अडियो ७६.९ प्रतिशत मिलेको थियो ।\nतर अदालतमा वकपत्र गर्दा परीक्षण गर्ने प्रहरी अधिकृतले अडियो परीक्षणको तालिम लिएको तर कुनै विश्वविद्यालयबाट अडियो अनुसन्धानमा डिग्री नलिएको बयान दिएका थिए । परीक्षण गर्ने अधिकृतको डिग्री नभएका कारण प्रमाणको रुपमा ग्रहण गर्न नमिल्ने फैसला गरेको थियो ।\n‘…. प्रतिवादी सिद्धबाबाको स्वर रहेको भनिएको अडियो रेकर्ड अनुसन्धान अधिकारीले प्रतिवादीको ओरिजिनल अडियो रेकर्ड बरामद गरी फरेन्सिक जाँचका लागि पठाएको देखिदैन, जाहेरवालीले नियोजित रुपमा प्रतिवादीको भ्वाइस रेकर्ड गरेर आफू अनुकल इडिट गरी अडियो रेकर्ड प्रहरीलाई उपलब्ध गराई सोही अडियो रेकर्डलाई जाँच गर्न पठाएको देखिन्छ यसरी जाहेरवाली र प्रतिवादीबीच भएको भनिएको अडियो रेकर्ड जाँच गरी प्राप्त प्रतिवेदनलाई भरपर्दाेर विश्वसनीय प्रमाणको रुपमा ग्रहण गर्न मिल्ने देखिएन’, अदालतको फैसलामा भनिएको छ ।\n"
    },
    {
        "title": "१५ वर्षमा श्रमिकका रुपमा एक लाख नेपाली पुगे कोरिया",
        "date": 1714371785515,
        "source": "ok",
        "content": "\n१६ वैशाख, काठमाडौं । बितेको १५ वर्षमा रोजगार अनुमति प्रणाली (ईपीएस) मार्फत एक लाख बढी नेपाली श्रमिक दक्षिण कोरिया पुगेका छन् ।\nसन् २००७ मा कोरिया र नेपाल सरकारबीच नेपाली श्रमिक कोरिया लैजाने सम्झौता भएको थियो । उक्त सम्झौता अनुसार सन् २००८ देखि नेपाली श्रमिकहरु ईपीएस प्रणाली अनुसार रोजगारीका लागि कोरिया जान थालेका थिए ।\nहालसम्म ईपीएस प्रणाली मार्फत एक लाख एक हजार २६८ श्रमिक कोरियामा रोजगारीका लागि पुगेका छन् । अन्य मुलुकको तुलनामा आकर्षक सेवा सुविधाका भएकाले पनि कोरिया नेपाली युवाको आकर्षक श्रम गन्तव्यमा बनिरहेको छ । सन् २०२३ मा मात्र १९ हजार ६८९ नेपाली श्रमिक कोरिया पुगेका छन् ।\nकोरियाले लिने भाषा परीक्षा उतीर्ण गरेर नेपालीहरु श्रमिकहरु कोरिया जान पाउँछन् ।\nकम लागत र अन्य मुलुक भन्दा धेरै कमाइ हुने भएकाले पनि श्रमिकको प्रथामिकतामा कोरिया पर्ने गरेको ईपीएस कोरिया शाखाकी निर्देशक मैयाँ कडेल बताउँछन् ।\n‘कोरियाले श्रमिक लैजाने प्रक्रिया एकदमै पारदर्शी छ । जि–टु–जी अर्थात सरकार–सरकारबीचको सम्झौता मार्फत पठाउने भएकाले सुरक्षित पनि छ’, उनले भनिन्, ‘अन्य मुलुक जान भन्दा लागत कम र कमाइ पनि धेरै हुने भएकाले कोरिया नेपाली युवाको रोजाइमा परिरहेको छ ।’\nकोरिया जान धेरै नेपाली चाहन्छन् भन्ने कुरा भाषा परीक्षामा हुने सहभागिताले पनि देखाउँछ । सन् २०२३ मा मात्र भएको कोरियाली भाषाको परीक्षामा झण्डै ८० हजार नेपाली युवा सहभागी भएका थिए ।\nकोरियाले यसअघि कृषि, पशुपालन तथा उत्पादनमूलक क्षेत्रमा नेपाली श्रमिक लैजादै आएकामा यसवर्ष पानी जहाज निर्माणको क्षेत्रमा पनि नेपालीलाई लिन थालेको निर्देशक कँडेल बताउँछिन् । उनले कोरियाले यसै वर्षदेखि सेवा क्षेत्र, रुट इन्ड्रष्ट्री र वन क्षेत्रमा पनि श्रमिकहरु माग गर्न थालेको जानकारी दिइन् ।\nकोरियाले नेपालबाट माग गर्ने श्रमिक संख्या पनि हरेक वर्ष बढ्दै गएको छ । पहिलो पटक सन् २००८ मा ईपीएस प्रणालीबाट दुई हजार ८१४ जना श्रमिक लगेको कोरियाले २०२३ मा मा झण्डै १९ हजार श्रमिक लगेको छ ।\n\nनेपाली श्रमिक इमान्दार र मिहिनेती हुने भएकाले पनि कोरिया नेपालप्रति सकारात्मक भएको निर्देशक कँडेलले बताइन् । ‘कोरियाले नेपालबाट नै सबैभन्दा धेरै श्रमिक लैजाने गरेको छ’, उनले भनिन् ।\nकोरियाले नेपाललाई सबैभन्दा धेरै श्रमिक पठाउन सफल भएको भन्दै पुरस्कृत समेत गरेको थियो ।\nकति कमाउँछन् ?\nकोरियामा नेपालीहरुले साना उद्योग, कृषि क्षेत्र र पानी जहाज बनाउने काम गर्दै आएका छन् । कोरिया गएका नेपालीले मासिक २ लाखदेखि ६ लाख रुपैयाँसम्म कमाइ गर्न सक्ने निर्देशक मैयाँ कँडेल बताउँछिन् ।\n‘श्रमिकको कामको प्रकृति, ओभर टाइम लगायतले पनि कमाइ कति हुने निर्धारण गर्छ’, उनले भनिन्, ‘तर न्यूनतम पनि एक जना श्रमिकको कमाइ दुई लाखबाट सुरु हुन्छ ।’\nउनका अनुसार एक जना श्रमिक कोरिया भाषा पास गरेर जाँदा दुई लाख रुपैयाँ खर्च लाग्ने बताउँछिन् ।\nकसरी छनोट हुन्छन् कोरिया जाने श्रमिक ?\nकोरिया सरकारले रोजगार अनुमति प्रणाली (ईपीएस) मार्फत विश्वका १६ वटा देशबाट श्रमिक लैजाने गरेको छ । श्रमिक छनोटका लागि कोरिया सरकारको मानव संशाधन विभाग (एचआरडी कोरिया) जिम्मेवार छ, जसको नेपालमा समेत कार्यालय रहेको छ ।\nकोरियाको मानव संशाधन विभागको मागअनुसार नेपालको वैदेशिक रोजगार विभाग अन्तर्गतको ईपीएस शाखाले कोरियाली भाषा परीक्षाको लागि आवेदन माग गर्छ ।\nकोरियाली अधिकारीहरूले नै कोरियाली भाषाको परीक्षा लिई नतिजा प्रकाशित गर्छन् । उत्तीर्ण हुनेलाई ईपीएस शाखा मार्फत कोरियाको मानव संशाधन विभागमा पठाइन्छ र विवरण ठीक भएपछि रोजगारदाताको रोष्टरमा सूचीकृत गरिन्छ ।\nकोरियाका रोजगारदाताले मानव संशाधन विभागमार्फत श्रमिक माग गर्दछन् । मानव संशाधन विभागले मापदण्ड पुगेका तीनगुणा बढी श्रमिकको सूची पठाउँछ । रोजगारदाताले त्यही सूचीबाट श्रमिक छनोट गर्छन् । श्रमिक छनोट गर्ने अधिकार भन्ने अधिकार रोजगारदातालाई नै हुन्छ ।\nपहिले सम्झौता अनुसार श्रमिकको मागको तीनगुणा बढी रोष्टरमा सूचीकृत हुनुपर्ने थियो । तर फेब्रुअरीदेखि कोरियाले रोष्टरमा सूचीकृत हुनेको तीनगुणा मात्र आवेदकलाई परीक्षामा समावेश गर्ने व्यवस्था गरेको छ ।\n"
    },
    {
        "title": "लगानी सम्मेलन : लगानीको वातावरण बनेको सन्देश दिने प्रयास",
        "date": 1714371785603,
        "source": "ok",
        "content": "\n१६ वैशाख, काठमाडौं । तेस्रो लगानी सम्मेलन आइतबारदेखि काठमाडौंमा सुरु भएको छ । १ हजार ४ सयभन्दा धेरै पाहुना सहभागी सम्मेलनमा सहभागी उच्च पदस्थ अधिकारी, राजनीतिक दलका नेतृत्व र निजी क्षेत्रका प्रतिनिधिले नेपाल लगानीका लागि उपयुक्त स्थल भएको सन्देश प्रवाहमा अधिकतम समय खर्चिए ।\nप्रधानमन्त्री पुष्पकमल दाहाल प्रचण्ड र प्रमुख प्रतिपक्षी दल नेपाली कांग्रेसका नेता शेरबहादुर देउवाले समेत एकैस्वरमा नेपालमा लगानीका लागि आह्वान गरे ।\n\n\n\n\n\nयो पनि पढ्नुहोस \nसुरू भयो तेस्रो लगानी सम्मेलन\n\n\n\n\nलगानी सम्मेलनको पहिला दिन वातावरण प्रवाहमा महत्त्वपूर्ण देखिएको लगानी बोर्डको भनाइ छ । बोर्डका सहसचिव प्रद्युम्नप्रसाद उपाध्यायका अनुसार प्रधानमन्त्री दाहालले आइतबार नै विभिन्न देशका २२ वटा बढी प्रतिनिधिमण्डलसँग भेटघाट गरेका छन् ।\nछुट्टाछुट्टै भएको भेटघाट तथा छलफलका क्रममा प्रधानमन्त्री प्रचण्डले करिब साढे दुई घण्टा समय बिताएका थिए ।\nप्रधानमन्त्री प्रचण्डले हरेक भेटमा मुलुकमा लगानीको वातावरण बनेको र यहाँ आएका लगानीकर्ताले राम्रो प्रतिफल पाएको जानकारी गराएका थिए ।\nआइतबार उद्घाटन सत्रमा समेत उनले सोही सन्देश प्रवाह गर्ने जमर्को गरे । उनले नेपालले प्रयोग नभएका अपार सम्भावना र अवसरका केन्द्रमा उभिएर लगानीकर्तालाई स्वागत गर्ने बताए ।\nउनले भने, ‘नेपाल गौतम बुद्ध, सगरमाथा र वीर मानिसहरूको भूमि हो, यो विदेशी लगानीलाई हृदयदेखि स्वागत गर्ने देश हो ।’\nलगानीकर्ता, उद्योगी, नवप्रवर्तक र व्यवसायीलाई सहजता प्रदान गर्न निरन्तर सुधारमा सरकार दृढ रहेको उनले बताए ।\nसोही सन्दर्भमा हालै सरकारले कानुन परिमार्जन गरेको उनले उल्लेख गरे । नेपालका ६० प्रतिशतभन्दा बढी जनसंख्या श्रमिक उमेर समूहभित्र रहेको तीव्र रुपमा विस्तार भएको मध्यमवर्गीय जनसंख्याले उपभोक्ता वृद्धिको अपार सम्भावना देखाएको प्रधानमन्त्रीको भनाइ छ ।\nदेउवाले विदेशी लगानीका लागि नेपालका सबै क्षेत्र खुला रहेको भन्दै यसका लागि आह्वान गरे । उनले पर्यटन, पूर्वाधार विकास, खानी तथा खनिज, उत्पादन, जलविद्युत् र सूचना प्रविधिमा बढी सम्भावना रहेको उल्लेख गरे ।\n\n\n\n\n\nयो पनि पढ्नुहोस \nअध्यादेशबाट कानुनमा गरिएको संशोधन लगानी वातावरण सुधारप्रतिको प्रतिबद्धता हो : अर्थमन्त्री\n\n\n\n\nसरकारले नीतिहरू परिमार्जन र पुनर्संरचना गर्दा वातावरण बनाइरहेको र यसमा नेपाली कांग्रेसको नेतृत्वको सरकारले समेत काम गरेको उनको भनाइ थियो ।\nअर्थमन्त्री वर्षमान पुनले नेपाल अन्तर्राष्ट्रिय लगानीको आकर्षक गन्तव्य रहेको बताए । उनले नेपालका आर्थिक सूचक स्थिर र सकारात्मक गएको भन्दै आश्वस्त पार्न खोजेका थिए ।\nराजनीतिक दलहरुको सहमतिमा ऐनहरूमा गरिएको संशोधनबाट नेपाल लगानी भित्राउन कट्टिबद्ध रहेको सन्देश प्रवाह भएको उनको दाबी छ ।\nनिजी क्षेत्रको होस्टेमा हैंसे\nलगानी सम्मेलनमा यस पटक निजी क्षेत्र सहआयोजकका रुपमा रहेको छ । उद्घाटन कार्यक्रममा नेपाल उद्योग वाणिज्य महासंघ, नेपाल उद्योग परिसंघ र नेपाल चेम्बर अफ कमर्सले एक स्वरमा सरकारको समर्थन गर्दै लगानीका लागि आह्वान गरे ।\nमहासंघका अध्यक्ष चन्द्रप्रसाद ढकालले नेपालमा लगानीको अपार सम्भावना रहेको भन्दै लगानी विस्तारका लागि विश्वभरका लगानीकर्तालाई आह्वान गरे ।\nनेपाल उद्योग परिसंघका अध्यक्ष राजेशकुमार अग्रवालले नेपालमा लगानीको सम्भाव्य क्षेत्रबारे चर्चा गरेका थिए । नेपाल चेम्बर अफ कमर्सका अध्यक्ष कमलेशकुमार अग्रवालले सस्तो श्रमशक्ति, छिमेकी मुलुक भारत र चीनको उपभोक्ता बजार लगायत कारण नेपाल विश्वकै उत्कृष्ट गन्तव्य रहेको बताए ।\n\n\n\n\n\nयो पनि पढ्नुहोस \nनेपाल विदेशी लगानीकर्तालाई हृदयदेखि स्वागत गर्ने देश हो : प्रधानमन्त्री\n\n\n\n\nसम्मेलनका क्रममा आज दुईवटा सम्झौता सम्पन्न भएका छन् । डाटा सेन्टर निर्माण तथा सञ्चालनमा सहकार्यका लागि बीएलसी ग्रुप नेपाल र योट्टा डाटा सर्भिसेस् भारतबीच सम्झौता भएको हो ।\nबीएलसी ग्रुपका प्रबन्ध निर्देशक मेघा चौधरी र योट्टाका प्रमुख कार्यकारी अधिकृत सुनिल गुप्ताले हस्ताक्षर गरेका छन् ।\nनेपाल उद्योग वाणिज्य महासंघ र नेसनल चेम्बर अफ कमर्स, मलेसियाबीच द्विपक्षीय व्यापार तथा लगानी प्रवर्द्धनका लागि सहकार्य गर्नेसम्बन्धी सम्झौता भएको हो ।\nमहासंघका अध्यक्ष चन्द्रप्रसाद ढकाल र चेम्बर अफ कमर्स एन्ड इन्डस्ट्री मलेसियाका अध्यक्ष थायन लाईले हस्ताक्षर गरेका छन् ।\nदिनभर छलफल र प्रदर्शनी\nप्रत्यक्ष वैदेशिक लगानी तथा सार्वजनिक–निजी साझेदारी अवधारणामा अघि बढाउन खोजिएको आयोजनाहरूको प्रदर्शनी विभिन्न प्रदर्शनी कक्षहरूमार्फत कार्यक्रम अवधिभर चलेको थियो ।\n१४ सयभन्दा धेरै सहभागी सम्मेलन स्थलमा २३ वटा स्टल (प्रदर्शनी कक्ष) राखिएका छन् । सहभागी एवम् लगानीकर्ताले ती प्रद्धर्शनीकक्षमार्फत विभिन्न परियोजनाका बारेमा विस्तृत जानकारी लिन सक्ने व्यवस्था मिलाइएको छ । सम्मेलनका क्रममा आशयपत्र आह्वान गरिएका १९ वटा परियोजनासहित कुल एक सय ५४ परियोजना प्रस्तुत गरिएका छन् ।\nको कसको रह्यो सहभागिता ?\nउद्घाटन समारोहमा नेपालका लागि चीनका राजदूत चेन सोङ, नेपालका लागि भारतीय राजदूत नवीन श्रीवास्तव, नेपालका लागि संयुक्त राज्य अमेरिकाका राजदूत डिन आर थम्पसनलगायतले सम्बोधन गरे ।\n\n\n\n\n\nयो पनि पढ्नुहोस \nनेपालमा लगानी गर्नुस्, सहकार्य गर्न तयार छौँ : ढकाल\n\n\n\n\nयुनाइटेड नेसन कन्फ्रेन्स फर ट्रेड एन्ड डेभलपमेन्टका महासचिव रेबेका ग्रेन्सपान, आइटीसी लिमिटेड इन्डियाका कार्यकारी निर्देशक तथा भारतीय उद्योग परिसंघको प्रतिनिधिमण्डलको नेतृत्व गरेका सुप्रतिम दत्ता र यूएस चेम्बर अफ कमर्सका वरिष्ठ उपाध्यक्ष अतुल केशपले सम्बोधन गरे ।\nएसियाली विकास बैंक (एडीबी) का उपाध्यक्ष यिङमिङ याङ्, एसियाली पूर्वाधार लगानी बैंक (एआईआईबी) कार्यबाहक उपाध्यक्ष रजत मिश्रलगायतले सम्बोधन गरेका थिए ।\nयसैगरी चाइना इन्टरनेसनल डेभलपमेन्ट कोअपरेसन एजेन्सीका अध्यक्ष लु चाउहुई, भारतीय कम्पनी सतलज जलविद्युत् निगमका अध्यक्ष तथा महाप्रबन्धक सुशील शर्मा, लगानी बोर्डका प्रमुख कार्यकारी अधिकृत सुशील भट्टलगायतले पनि सम्बोधन गरेका थिए ।\nउद्घाटनसत्र पश्चात दुई मुख्य सत्रहरू ‘नेपालमा लगानीका सम्भावनाको खोजी’ तथा ‘नेपालमा लगानी सफलताका कथा’ सञ्चालन भएका थिए । जसमा पूर्वअर्थमन्त्री डा. युवराज खतिवडा, डा. प्रकाशशरण महत, सांसद डा. स्वर्णिम वाग्लेसहितका वक्ताले भाग लिएका थिए ।\nसम्मेलनका क्रममा विभिन्न द्विपक्षीय तथा बहुपक्षीय साइडलाइन बैठकहरू सम्पन्न भएको लगानी बोर्डले जनाएको छ ।\nसम्मेलन सोमबारसम्म चल्ने छ ।\n\n\n\n\n\nयो पनि पढ्नुहोस \nनेपाल अन्तर्राष्ट्रिय लगानीको आकर्षक गन्तव्य : अर्थमन्त्री\n\n\n\n\n"
    },
    {
        "title": "६२ वर्षदेखि उही ‘ब्रान्डेड’ स्वाद : नारायण दाइको मःम",
        "date": 1714371785684,
        "source": "ok",
        "content": "\n१६ वैशाख, काठमाडौं । ६२ वर्षअघि काठमाडौंको मासाङ गल्ली भन्नासाथ धेरैको मुखमा पानी आउँथ्यो, तात्तातो मःम सम्झेर । जिब्रोको स्वाद फेर्न भनी त्यहाँ मःम पारखीको मेला लाग्थ्यो । उनीहरू टोकन लिएर, लाइन लागेर, बाटोमा उभिएर मःम खान्थे । मासाङ गल्लीको गुरुत्वबल उही मःम थियो । किनभने, त्यहाँ नारायण दाइ जो थिए ।\nनारायण दाइ अर्थात् लक्ष्मीनारायण महर्जन । भारत दार्जिलिङबाट बरालिँदै काठमाडौं आइपुगेका अल्लारे थिए, तर पाककलामा पोख्त भान्छे पनि थिए । यसो भनौं न, भान्छेमात्र थिएनन्, काठमाडौंलाई मःमको स्वाद पस्किने रसिक ‘ट्रेन्ड सेटर’ पनि थिए ।\nमैदाको डल्लोमा मासुको किमा बफ्याएर, लप्सी–भटमासको झोल अचारमा डुबाएर, स्टिलको मझौला प्लेटमा पस्किएर, १२ वटाका दरले मःम राखेर ग्राहकको हात–हातमा पु¥याउने पहिलो दोकाने उनै थिए ।\n\nत्यसअघिसम्म मःमले मःम बन्न पाएकै थिएन, ममचा थियो । त्यो स–साना हुन्थ्यो । गोलभेँडाको अचारमा चोपेर खाइन्थ्यो । नारायण दाइले अचारमा खास तरक्की गरे । उनले तिल–धनियाँको अचारमा लप्सीको अमिलो मिसाएर घोल बनाइदिए । त्यसलाई चिसो राख्न माटोको भाँडा प्रयोग गरे । तात्तातो मःममा चिसो झोल ! ग्राहकको जिब्रो ट्वाक्क हुने, सबैलाई त्यही स्वादले लोभ्यायो ।\nव्यञ्जनमै विद्यावारिधि गरे झैं लाग्ने सिपालु नारायण दाइले मःमचालाई मःम बनाइदिए । उनको यो पाक कौशलले सहरमा नयाँ स्वादको नयाँ अध्यायमात्र थपिएन, अरू पनि थुप्रै कुरा थपिदियो ।\n\nकाठमाडौंवासीका लागि सर्वप्रिय नास्ता थपिदियो । टोकन लिएर नास्ता खानुपर्ने थिति थपिदियो । मासाङ गल्लीको नाममा ‘मःम गल्ली’ थपिदियो । कुनै पनि परिकारमा इमान र लगाव मिश्रण गरिदियो भने त्यो ‘ब्रान्ड’ बन्छ भन्ने विश्वास थपिदियो । अनि, एउटा व्यक्तिले आर्जेको ख्याति पुस्तौं–पुस्ताका लागि आय–आर्जनको स्वादिलो स्रोत बन्छ भन्ने उदाहरण थपिदियो ।\nअहिले । नारायण दाइको नाति पुस्तामा यो उद्यम हस्तान्तरण भएको छ । उनीहरूले ‘नारायण दाइको मासाङ गल्लीको मःम’ सहरभरि विस्तारमात्र गरिरहेका छैनन्, नयाँ पुस्तालाई उही स्वादको मःमले जोडिरहेका छन् ।\nकतिपय बुढापाका आफ्ना छोरानातिलाई साथमै लिएर मःम खान आउँदा रहेछन् । यसो भन्दै, ‘उहिले मासाङ गल्लीमा खाएको मःमको तलतल लागेर आएको ।’\n\nहुन पनि बुढापाकादेखि किशोर पुस्तासम्मको जिब्रोमा मोहनी लगाइदिएको छ नारायण दाइको मःमले । निशान मालाकार सुनाउँछन्, ‘अहिले हाम्रोमा बाजेदेखि नातिसम्म आउँछन् । धेरैजसो चाहिँ युवाहरू, मेरै उमेरका !’\nनिशान २६ वर्षका भए । साइनो–सम्बन्ध केलाउँदा उनी नारायण दाइका नाति हुन् । जेठी छोरीतर्फका । काठमाडौंका चार ठाउँमा चलायमान हुने नारायण दाइको मःम पसल रेखदेख गर्ने जिम्मा उनकै हो । पोखरासहित अहिले नारायण दाइको मःम पसल आठ पुगेको छ ।\n\nनयाँबानेश्वर, एयरपोर्ट, बसन्तपुर, गौशाला आदिमा सञ्चालित पसलको फन्को लगाउँदैमा बित्छ, निशानको दैनिकी । इस्लिङ्टन कलेजबाट मल्टिमिडियामा स्नातक सकाएका उनी बाजेको विरासतलाई नयाँ पुस्ता र उन्नत प्रविधिसँग जोड्दैछन् ।\nउहिले नारायण दाइको हातबाट पाकेको मःम खान मान्छेहरू मासाङ गल्ली धाउँथे । अहिले आफ्नै घरमा बसिबसी मःम मगाएर खान सक्छन् । प्रविधि र प्रतिस्पर्धाले धेरै कुरा बदलिएको छ । तर, स्वाद ‘ए–वान’ ।\n\nपुस्ताको पाककला, स्वादको शृंखला\nनारायण दाइले आफ्नो पाककलामा त्यति तरक्की नगरिदिएको भए के हुन्थ्यो होला ? उनको मःम दोकान त्यसरी नै हराएर जान्थ्यो होला जो मासाङ गल्लीमा खुलेका खाजा घरहरू हराए झैं । उनका छोरी–नातिहरू त्यसरी नै लाखापाखा लाग्थे होलान्, जो मध्यम वर्गीय परिवारको हालत छ ।\nतर, आफ्नो सिप र सन्तति एकापसमा जोडेर वर्षौं–वर्ष दिगो राख्न नारायण दाइको पसिना काम लाग्यो । उनको मिहिनेत काम लाग्यो । उनी कति मिहिनेती थिए भने बिहान ३ बजे उठेर मःमका लागि सरसामन जुटाउन लाग्थे । मैदा मुछ्ने, मासु ल्याउने, अदुवा–लसुन पिस्ने, प्याज काट्ने, भटमास–तिल भुट्ने काम गर्थे ।\n‘त्यसबेला मासाङ गल्लीको साँघुरो कोठामा बुबाको मःम पसल थियो । माथिल्लो तलामा हाम्रो डेरा । बुबा बिहानै उठेर मःमका लागि सबै काम आफैं गर्नुहुन्थ्यो,’ नारायण दाइकी जेठी छोरी पुनम मालाकार भावुक सुनिन्छिन् ।\nसबै सरसामन तयार गरेपछि उनी एक चरण सुत्थे । त्यसपछि खाजा–नास्ता खाने समय हुन्थ्यो । ग्राहक ओइरिन थाल्थे । आसपासमात्र होइन, टाढा–टाढाका मान्छे ‘मासाङ गल्लीको मःम खाने’ भन्दै आइपुग्थे ।\n\nसानो दोकान । आरामसँग बसेर खाने ठाउँ पनि थिएन । टेबुल–कुर्सी हुने कुरै भएन । मान्छेहरू हात–हातमै मःम थाप्थे । सडक किनारमा उभिएर कपाकप प्लेट रित्याउँथे । तर, यसरी हत्तपत्त मःम खाने मेलो पनि त्यति सजिलै कहाँ जुर्नु ? यसका लागि घण्टौं लाइनमा उभिनुपर्थ्यो । पैसा तिरेर टोकन लिनुपर्थ्यो । तब पो थालभरि हल्का अमिलो झोलसँग तात्तातो मःम खान पाइन्थ्यो । मासाङ गल्ली, मःम र नारायण दाइको प्रसङ्‍ग आउनासाथ धेरैले सुनाउने कथा यही हो ।\n‘बुबाको हातै मिठो,’ पुनम भन्छिन्, ‘जे पकाए पनि स्वादिलो हुने । छोयला पकाए पनि, तामा बोडी पकाए पनि, भुटन पकाए पनि मिठो हुने ।’\nमासाङ गल्लीको त्यो पसलमा नारायण दाइले अन्य खाजा–नास्तासँगै आफ्नो उद्यम सुरु गरेका थिए । त्यो मामुली दोकान चलाएर पुग्दो धन–दौलत जोड्ने आकांक्षा उनमा थियो न चर्चा कमाउने भोक । तर, आफ्नो कामप्रति अत्यन्तै इमान्दार थिए । त्यसैले त उनी आफूले पकाएको खानेकुरामा आवश्यक मरमसला मात्र मिसाउँदैनथे, लगाव र जुक्ति पनि मिसाइदिन्थे । यस्तै लगाव र जुक्तिको नतिजा थियो– मःम ।\nनारायण दाइले मःमको स्वाद मात्र फेरेनन्, मःम पकाउने र खुवाउने शैली पनि फेरिदिए ।\nसाना ममचालाई उनले ठूलो मःम बनाए । गोलभेँडाको अचार हटाएर लप्सी–भटमासको अचार बनाए । यस्तो स्वादले ग्राहकलाई अम्मली बनाइदियो । जति खाएपनि धित नमर्ने । खानेहरूको भीड थामिनसक्नु भएपछि पो नारायण दाइलाई लाग्यो– यसरी त भद्रगोल हुन्छ ।\nअब ग्राहकलाई मिठो खुवाएरमात्र भएन, सेवा छरितो र भरपर्दो पनि बनाउनुपर्‍यो । घण्टौं हिँडेर मासाङ गल्ली आएपछि उनीहरू भोकै फर्किन नपरोस् ।\nअन्ततः उनले मःम पकाउने सानो भाँडा एकातिर थन्क्याए । महाबौद्ध गएर ठूलो डेक्ची किने । त्यसलाई छोप्ने ढकनी किने । ढकनीको माथि किलाले स–सानो प्वालैप्वाल पारे । अब एकै पटकमा थुप्रै मःम पकाउन सकियो । हातले मैदा मुछेर साध्य नचल्ने भयो । उनी वर्कसपमा गए, मैदा मुछ्ने मेसिनको डिजाइन लिएर । अब एकसाथ धेरै मैदा मुछ्न सकियो । दोकानमा बिक्री भएका कोकाकोला, फेन्टाको बिर्को जम्मा गरे । कागजमा नम्बर राखेर बिर्कोमा टाँसे । अब ग्राहकलाई टोकन दिन सकियो ।\n\nयसरी नारायण दाइले मःमको स्वादमात्र फेरेनन्, मःम पकाउने र खुवाउने शैली पनि फेरिदिए । त्यो समयमा हातको औंलामा गन्न सकिने थियो, मःम दोकान । न्युरोडको रञ्जना सिनेमा हल परिसरमा रामकृष्ण श्रेष्ठ र चेतनारयण मानन्धरले मिलेर सञ्चालन गरेको ‘आरसी मःम’ चर्चित थियो । कतिपयले खर्पनमा मःम बोकेर बाटो–बाटोमा बेच्दै हिँड्थे । त्यही पृष्ठभूमिमा मासाङ गल्लीमा पाइने मःमको किस्सा कम रोचक थिएन :\n\nमान्छेहरू मःम खानका लागि हातमा टोकन लिएर यसरी पंक्तिबद्ध भएका हुन्थे, जुन लस्कर अर्को टोलसम्म पुग्थ्यो ।\nटोकन लिएर नजिकैको रञ्जना हलमा सिनेमा हेरिसक्दा मात्र मःम खाने पालो आउँथ्यो ।\nनारायण गोपालजस्ता त्यसबेला चल्तीका कलाकारहरू साँझतिर मःम खान त्यहाँ पुग्थे र रमझम गर्थे ।\n\n‘हामी सानै थियौं, सबै कुरा त थाहा भएन । तर, राति सबै काम सकेपछि भने बुबालाई रमाइलो गर्नुपर्थ्यो,’ पुनम सम्झिन्छिन् ।\nनारायण दाइ मान्छे रसिक थिए । सफासुग्घरी थिए । छरिता थिए । ‘सेफको जस्तो सेतो लुगा लगाएरमात्र मःम पकाउने काम गर्नुहुन्थ्यो,’ पुनम भन्छिन्, ‘आफ्नो कामप्रति सम्मान गर्ने र रमाइलो गर्ने खालको हुनुहुन्थ्यो ।’\nशानदार स्वाद, वजनदार ‘ब्रान्ड’\n‘त्यसबेला दोकानको नाम राख्ने चलन थिएन । ठाउँको नामबाटै पसल चिन्ने गरिन्थ्यो,’ नारायण दाइका जेठा ज्वाइँ निरज मालाकार भन्छन्, ‘मासाङ गल्लीमा मःम खान जाने भनेपछि सबैले नारायण दाइकै दोकान सम्झिन्थे ।’\nनिरज मालाकार\nतात्तातो मःम रित्याएपछि मान्छेहरू भन्थे, ‘आहा, क्या शानदार !’ एक होइन, दुई होइन, हरेकजसो ग्राहक यसै भन्थे । आखिर नारायण दाइले एउटा रातो तुल (कपडा) किने । पेन्टरकहाँ गए । अनि लेख्न लगाए, ‘शानदार मःम ।’\nयसरी नारायण दाइले ग्राहककै मुखबाट आफ्नो दोकानको न्वारान गरिदिए ।\nखासमा नारायण दाइको ग्राहकप्रतिको अनुराग नै त्यस्तै थियो । ‘यदि ग्राहकले यो परिकारमा नुन लागेन वा यो पुगेन, त्यो पुगेन भन्यो भने त्यस दिन दोकान नै बन्द गरिदिनुहुन्थ्यो,’ छोरी पुनम उबेलाको माहोल सम्झिन्छिन्, ‘ग्राहकको स्वादअनुसार के पुगेको छैन, जतिसुकै समय लगाएर भए पनि त्यो पुर्‍याएरै छाड्ने बानी बुबाको थियो ।’\n\n\n\n\n\nयो पनि पढ्नुहोस \nत्यत्तिकै अर्बौंको ‘ब्रान्ड’ बनेको होइन सेल्सबेरी\n\n\n\n\nग्राहकको मर्जीलाई सर्वोपरि ठानेर हुनसक्छ, उनले कहिल्यै विश्राम लिनुपरेन । यो अविराम यात्रा त्यसबेला मात्र रोकियो, जब उनले देह त्यागे । ‘हिजोसम्म मःम पसलमा काम गरिरहेको मान्छे,’ पुनम भन्छिन्, ‘अचानक बित्नुभयो । यो २०५० सालको कुरा हो ।’\nत्यतिबेलासम्म नारायण दाइ आफैंमा एक ब्रान्ड बनिसकेका थिए र उनको मःमको साम्राज्य फैलिसकेको थियो । मासाङ गल्लीको कुचुक्क परेको कोठा छाडेर शानदार मःम आफ्नै घरमा सरेको थियो गौशालामा । अब नारायण दाइ त थिएनन्, तर उनले संयोजन गरेको स्वाद कायम थियो । त्यसलाई कायम राख्न कम्मर कसेका थिए, उनकै छोरीहरूले ।\n\nस्वाद उही, सुविधा फरक\nसहरमा यस्तो गल्ली बाँकी रहेन, जहाँ मःम दोकान नहोस् । सहरको वायुमण्डल यस्तो नहोस्, जहाँ मःमको बास्ना नफैलिएको होस् । ‘जहाँ पनि, जहिले पनि’ भने झैं हरपलको नास्ता बन्यो– मःम ।\nभट्टी पसलदेखि तारे होटलसम्म, ठेलागाडादेखि रिसोर्टसम्मको मेनुमा मःमका आइटम थपिए ।\nग्राहकको रोजाइसँगै मःमको स्वाद एकनास रहेन । झोल मःम, फ्राइ मःम, स्टिम मःम, सी मःम, कोथे मःम कति हो कति । भेज, ननभेज सबैखाले । मःमको वृन्दावनमा आफ्नो असली स्वादलाई कसरी जोगाइराख्ने ? बरमझियाको पेँडा झैं यहाँ नामकै महाभारत हुने भो ।\nअन्ततः नारायण दाइका छोरीहरूले मःम पसलको नयाँ नाम राखिदिए– ‘नारायण दाइको मासङ गल्लीको फेमस मःम ।’\nपुनम मालाकार\n‘ग्राहकलाई अलमल नहोस् भनेर हामीले नारायण दाइको नामःमा पसल चलाउन थाल्यौं,’ पुनम भन्छिन्, ‘बजारमा थरीथरी मःम आए पनि हामीलाई बुबाकै हातले पाक्ने मःमको स्वाद बेच्नु थियो ।’\nछोरी पुस्ता हुँदै नारायण दाइको मःम नाति पुस्तामा पुगिसक्दा पनि ६ दशकदेखिको स्वाद उही छ ।\n‘हामीले दिने भनेकै बाजेको हातको स्वाद हो,’ नाति निशान भन्छन्, ‘किनभने, त्यो स्वादको तलतल बोकेर बस्नेहरू अहिले पनि थुप्रै छन् ।’\nस्वादलाई यथास्थितिमा राखेर अरू कुरा भने फेरबदल गरेका छन् उनले । आरमदायक बस्ने ठाउँदेखि भुक्तानी प्रणालीसम्म ।\nनिशान मालाकार\n‘बाजेले कोकको बिर्कोमा नम्बर राखेर टोकन दिने व्यवस्था गर्नुभयो, हामीले पेमेन्ट गर्ने प्रणालीलाई डिजिटलाइज्ड गरिदियौं,’ निशान थप्छन्, ‘साथै, अहिलेको समयअनुसार अनलाइन अर्डरदेखि होम डेलिभरीसम्म सुविधा जोडिदियौं ।’\nउनका बाजेले प्रतिप्लेट २ रुपैयाँमा मःम बेचेका थिए । अहिले त्यसको मूल्य दुई सय रुपैयाँ हाराहारी छ । अहिले नारायण दाइको मेनुमा छोयला (बफ–भेज) थपिएको छ । अनि थपिएको छ, पिरो अचार पनि ।\n\n‘टिनएजर्सले बढी पिरो मन पराउने रहेछन्,’ निशान भन्छन्, ‘त्यसैले एकदमै पिरो अचार पनि राखेका छौं ।’\nस्वादको यो शृंखलालाई उनी अरू विस्तार गर्दै लाने योजनामा छन् । सुविधा प्रविधिमैत्री एवं छरितो बनाउने यत्नमा छन् ।\n‘नारायण दाइको मःम नास्तामात्र होइन, इतिहास पनि हो,’ उनी भन्छन्, ‘यसलाई जोगाउनुपर्ने दायित्व हाम्रो काँधमा छ ।’   \nतस्विर/भिडियो : शंकर गिरी\n \n"
    },
    {
        "title": "ओपन दुआथलनमा नेपालका हिमाल र मञ्जुलाई उपाधि",
        "date": 1714371785770,
        "source": "ok",
        "content": "\n१६ वैशाख, पोखरा । पोखरामा सम्पन्न भएको ‘ओपन दुआथलन’ प्रतियोगिताको पुरुष तथा महिलाको प्रतिस्पर्धामा नेपाली खेलाडी च्याम्पियन बनेका छन् ।\nनेपाल ट्रायथलन संघको आयोजना तथा गण्डकी प्रदेश र कास्की जिल्ला ट्रायथलन संघको व्यवस्थापनमा पोखराको पर्यटकीय क्षेत्र लेकसाइडमा आइतबार भएको ओपन तथा राष्ट्रिय दुआथलन च्याम्पियनसिपमा पुरुषतर्फ नेपालका हिमाल टमटा र महिलातर्फ मञ्जुकुमारी खड्का च्याम्पियन बनेका हुन् ।\nसाढे सात किमी दौड र २० किमी साइक्लिङको निर्धारित दूरी उपाधि विजेता टमटाले ५१ मिनेट २४ सेकेण्डमा पूरा गरे । नेपालकै नवराज न्यौपानेले सो दूरी पार गर्न एक घण्टा तीन मिनेट ४७ सेकेण्ड लगाउँदै दोस्रो र लक्ष्मण मल्लले एक घण्टा चार मिनेट ५८ सेकेण्डमा दूरी पार गरी तेस्रो बने ।\nपुरुषतर्फको खुला प्रतिस्पर्धामा नेपाल सहित भारत, बंगलादेश र जर्मनीका गरी नौ खेलाडीले प्रतिस्पर्धा गरेका थिए । महिलातर्फ तीन खेलाडीमात्र सहभागी थिए । महिला ओपन दुआथलनमा च्याम्पियन बन्न सफल टोलीलाईनै राष्ट्रिय च्याम्पियन घोषणा गरिएको थियो ।\nयसैगरी महिलातर्फको ‘ओपन’ तथा राष्ट्रिय च्याम्पियनसिपको उपाधि विजेता खड्काले निर्धारित दूरी एक घण्टा १९ मिनेट ४५ सेकेण्डमा पूरा गरिन् । पुष्पा रोकायले एक घण्टा २३ मिनेट ३६ सेकेण्डमा दूरी पार गरेर दोस्रो बन्दा प्रमिला धमलाले एक घण्टा २८ मिनेट ३४ सेकेण्डमा सो दूरी पूरा गरी तेस्रो बने ।\n"
    },
    {
        "title": "बझाङमा एमालेको अग्रता कायमै",
        "date": 1714371785858,
        "source": "ok",
        "content": "\n१६ वैशाख, काठमाडौं । बझाङ प्रदेश सभा १ ‘क’को मतगणनामा नेकपा एमालेका उम्मेदवार दमनबहादुर भण्डारी निकटतम् प्रतिद्वन्द्वीभन्दा ६७४ मतले अगाडि रहेका छन् ।\n७४०२ सदर मतमध्ये भण्डारीले २६३८ मत प्राप्त गरेका छन् । दोस्रो नम्बरमा रहेका नेपाली कांग्रेसका उम्मेदवार अभिषेकबहादुर सिंहले १९६४ मत पाएका छन् ।\nनेकपा माओवादी केन्द्रका जनकबहादुर बुढा तेस्रो नम्बरमा छन् । उनले १६८९ मत पाएका छन् ।\nएकीकृत समाजवादीका उम्मेदवार दिलबहादुर सिंहले ९७४ र राप्रपाका उम्मेदवार किशोरकुमार खड्काले ६० मत प्राप्त गरेका छन् ।\n"
    },
    {
        "title": "इलाम २ मा एमाले उम्मेदवार सुहाङ ७८० मतान्तरले अगाडि",
        "date": 1714371785949,
        "source": "ok",
        "content": "\n१६ वैशाख, इलाम । इलाम-२ को उपनिर्वाचनको जारी मतगणनामा नेकपा एमालेका उम्मेदवार सुहाङ नेम्वाङले अग्रता बढाउँदै लगेका छन् ।\nफाकफोकथुम गाउँपालिकाको ५ वटा वडाको मतगणना सकिँदा उनले कांग्रेस उम्मेदवार डम्बर खड्काले भन्दा ७८० मत बढी पाएका छन् ।\nनेम्वाङले तीन हजार २४९ मत पाएका छन् भने कांग्रेसका खड्काले दुई हजार ४६९ मत पाएका छन् । तेस्रो स्थानमा रहेका पहिचान पक्षधरको समर्थन पाएका स्वतन्त्र उम्मेदवार डकेन्द्र सिंह थेगिमले ७०३ मत पाएका छन् ।\nत्यस्तै चौथो स्थानमा रहेका राष्ट्रिय स्वतन्त्र पार्टीका उम्मेदवार मिलन लिम्बुले ४३४ मत पाएका छन् ।\n"
    },
    {
        "title": "जापानमा सुष्मालाई स्वर्ण, नेपाललाई कूल एघार पदक",
        "date": 1714371786034,
        "source": "ok",
        "content": "\n१६ वैशाख, काठमाडौं । नेपालकी सुष्मा श्रेष्ठले आइतबार २० औँ वाटा ओपन अन्तर्राष्ट्रिय तेक्वान्दो प्रतियोगिता २०२४ मा स्वर्ण पदक जितेकी छन् ।\nजापानको ओसाका शहरमा रहेको साकाइस्थित ओहामा स्टेडियममा भएको प्रतियोगितामा नेपालले १ स्वर्ण, ६ रजत र ४ कांस्यसहित कूल ११ पदक हासिल गर्‍यो ।\nनेपाललाई एक मात्र स्वर्ण पदक दिलाउने सुष्मा ६२ केजी मुनि तौल समूहमा च्याम्पियन बनेकी हुन् । उनले फाइलमा जापानकी उमेकावा आयुमीलाई १२–९, ३–० ले हराइन् ।\nसाग स्वर्णधारी वीरबहादुर महरा भने जापानकी खेलाडीसँग हारेर रजत पदकमा चित्त बुझाउन बाध्य भए । ७४ केजी मुनि तौल समूहमा महराले जापानका कुरोडा कोहेलाई हराएर फाइनलमा स्थान बनाएका थिए । तर महरा उपाधि भिडन्तमा जापानकै ताकाटो काटोसँग ८–१७, ५–४ स्तब्ध भए ।\nयसैगरी श्रीकृष्ण खड्का, निरज देउवा, शानी राना मगर, राहुल कुमाल र रौनक गिरीले पनि रजत पदक जितेका छन् । ८७ केजी मुनि श्रीकृष्ण फिलिपिन्सका जुलियस फ्रान्क तानो, ८७ केजी माथि निरज जापानका मिनागावा तोरु र राहुल कुमाल जापानका साइतो सोसँग फाइनलमा पराजित भए ।\nमहिला ७३ केजी मुनि शानी जापानकै उमेकावा आयोमीसँग हारेर स्वर्ण पदकबाट वञ्चित भइन् । क्याडेट पुरुष पुम्सेमा जापानका खेलाडीसँग हारेर रौनक दोस्रो भए । यसैगरी ६८ केजी धनबहादुर तामाङ र राजन भण्डारीले कांस्य पदक जितेका छन् ।\nनेपाल टिमका पुरुष प्रशिक्षक भजिन्द्र बहादुर क्षेत्रीले यस प्रतियोगितामा नेपालले यो भन्दा बढी स्वर्ण पदकको अपेक्षा गरेको भएपनि समग्रमा खेलाडीको प्रदर्शनबाट आफू सन्तुष्ट रहेको बताए । ‘धेरैजसो फाइनल जापानका खेलाडीसँग परेकोले पनि नेपाललाई घाटा भयो । जापानी खेलाडीहरुलाई घरेलु कोर्ट र समर्थकको फाइदा पनि भए जस्तो लाग्छ ।’\nयसैगरी नेपाल महिला टिमकी प्रशिक्षक विद्या राईले सुष्माबाट स्वर्ण पदक प्राप्त भएकोमा खुशी व्यक्त गर्दै उनले टेक्निकल खेल खेलेर जापानी खेलाडीलाई हराएकोमा आफू अझ बढी खुशी भएको प्रतिक्रिया दिइन् ।\nजापान वाटाको आयोजना तथा अल जापान तेक्वान्दो संघ र ओसाका तेक्वान्दो संघको सहयोगमा आयोजित दुई दिने प्रतियोगितामा २४ देशको सहभागिता रहेको थियो ।\n"
    },
    {
        "title": "कोशी प्रदेश राष्ट्रिय महिला लिगमा छनोट",
        "date": 1714371786107,
        "source": "ok",
        "content": "\n१६ वैशाख, काठमाडौं । कोशी प्रदेश राष्ट्रिय महिला लिग फुटबलमा छनोट भएको छ । सुर्खेतमा भइरहेको एन्फा महिला लिग छनोट प्रतियोगितामा आइतबार मधेश प्रदेशसँग गोलरहित बराबरी खेलेपनि कोशीले शीर्ष तीनमा रहने पक्का भएको छ ।\nसात प्रदेश सहभागि छनोट प्रतियोगिताबाट शीर्ष तीन टोली आसन्न राष्ट्रिय महिला लिगमा छनोट हुनेछ ।\nयसअघि लगातार चार खेल जितेको कोशीको यो पहिलो बराबरी हो । ५ खेलबाट कोशी १३ अंकसहित शीर्ष स्थानमा छ । कोशीले अब बागमती प्रदेशसँग खेल्न बाँकी छ ।\nकोशीलाई रोकेपछि मधेशको ५ खेलबाट ७ अंक भएको छ र चौथो स्थानमै छ । मधेशलाई शीर्ष तीनमा रहेर राष्ट्रिय लिगमा छनोट हुन अन्तिम खेल जित्नैपर्नेछ भने अन्य टोलीको नतिजा पनि कुर्नुपर्नेछ । मधेशले लिगमा आफ्नो अन्तिम खेल लुम्बिनी प्रदेशसँग खेल्नेछ ।\nसुदूर पश्चिम र कर्णाली प्रदेशले समान ९ अंक छ र दोस्रो र तेस्रो स्थानमा छ । दुवै टिमले समान चार खेल खेलेका छन् ।\nअब आगामी मंगलबार कर्णाली र सुदूरपश्चिमबीच खेल हुँदैछ । यस खेलको विजेता शीर्ष तीनमा रहने पक्का हुनेछ । त्यसपछि कर्णालीले गण्डकी तथा सुदूरपश्चिमले लुम्बिनीसँग खेल्नेछ ।\n\n\n\n\nResults \n\n\n\n२०८० माघ १८, बिहीबार \n\n\n\n\n\nTribhuwan Army Club Won\n\n\n\n\n\n\n2 - 1 \n\n\n\n\n\nChurch Boys United \n\n\n\n\n\n\nDetails\n\n\n\n\n२०८० माघ १७, बुधबार \n\n\n\n\n\nThree Star Club Won\n\n\n\n\n\n\n1 - 0 \n\n\n\n\n\nJawalakhel Youth Club \n\n\n\n\n\n\nDetails\n\n\n\n\n२०८० माघ १६, मंगलबार \n\n\n\n\n\nChurch Boys United Won\n\n\n\n\n\n\n1 - 0 \n\n\n\n\n\nNepal Police Club \n\n\n\n\n\n\nDetails\n\n\n\n\n२०८० माघ १५, सोमबार \n\n\n\n\n\nManang Marsyangdi Clu \n\n\n\n\n\n\n1 - 1 \n\n\n\n\n\nJawalakhel Youth Club Won\n\n\n\n\n\n\nDetails\n\n\n\n\n२०८० माघ १४, आइतबार \n\n\n\n\n\nSankata club \n\n\n\n\n\n\n0 - 3 \n\n\n\n\n\nTribhuwan Army Club Won\n\n\n\n\n\n\nDetails\n\n\n\n\n२०८० माघ १३, शनिबार \n\n\n\n\n\n Paro FC \n\n\n\n\n\n\n0 - 2 \n\n\n\n\n\nThree Star Club Won\n\n\n\n\n\n\nDetails\n\n\n\n\n२०८० माघ १२, शुक्रबार \n\n\n\n\n\nNepal Police Club Won\n\n\n\n\n\n\n2 - 0 \n\n\n\n\n\nAPF football club \n\n\n\n\n\n\nDetails\n\n\n\n\n२०८० माघ ११, बिहीबार \n\n\n\n\n\n Machhindra FC \n\n\n\n\n\n\n0 - 1 \n\n\n\n\n\nJawalakhel Youth Club Won\n\n\n\n\n\n\nDetails\n\n\n\n\n२०८० माघ १०, बुधबार \n\n\n\n\n\nRising Star FC, Nawalparasi   \n\n\n\n\n\n\n0 - 1 \n\n\n\n\n\nTribhuwan Army Club Won\n\n\n\n\n\n\nDetails\n\n\n\n\n२०८० माघ ९, मंगलबार \n\n\n\n\n\nSahara club \n\n\n\n\n\n\n1 - 2 \n\n\n\n\n\nThree Star Club Won\n\n\n\n\n\n\nDetails\n\n\n\n\n \n"
    },
    {
        "title": "श्रमाधान कल सेन्टर सम्बन्धी कार्यविधि जारी",
        "date": 1714371786188,
        "source": "ok",
        "content": "\n१६ वैशाख, काठमाडौं । श्रम रोजगार तथा सामाजिक सुरक्षा मन्त्रालयले श्रमाधान कल सेन्टर (सञ्चालन तथा व्यवस्थापन) कार्यविधि २०८१ जारी गरेको छ । श्रम तथा रोजगारसँग सम्बन्धित सम्पूर्ण जिज्ञासा एवम् गुनासो र समस्यालाई तत्काल सम्बोधन गर्ने गरी मन्त्रालयले सञ्चालनमा ल्याउन लागेको श्रमाधान कल सेन्टरको कामलाई प्रभावकारी बनाउन कार्यविधि जारी गरेको हो ।\nमन्त्रालयले गत १२ वैशाखमा कार्यविधि स्वीकृति गरेको हो । यो कार्यविधि मन्त्रालयबाट स्वीकृत भएको मितिबाट लागू हुनेछ कार्यविधिमा उल्लेख गरिएको छ ।\nकार्यविधि अनुसार श्रमाधान कल सेन्टर भन्नाले नेपालमा वा विदेशमा रहेका नेपाली श्रमिकहरुको समस्या, जिज्ञाशा र सुझावलाई विभिन्न माध्यमबाट संकलन गरी सम्बन्धित निकायसम्म पुराएर समाधान गर्ने सुविधा हो । श्रमाधान भन्नाले मन्त्रालय र मातहतका निकायहसँग सम्बन्धित सम्पूर्ण सूचना र आउने गुनासो, जिज्ञासा र समस्याहरु एकद्धार प्रणालीबाट सम्बोधन गरी समाधान गर्ने पद्धति हो ।\nश्रमिकहरुले विद्युतीय माध्यम (ट्याब्लेट, टेलिफोन, मोबाइल, स्मार्ट टिभी, स्मार्ट वाच) लिखित, मौखिक, ध्वनी, श्रब्य, श्रब्यदृश्य आदि माध्यमको प्रयोग गरेर प्रत्यक्ष अप्रत्यक्ष र अन्य विद्युतीय माध्यमबाट श्रमाधानमा गुनासो, जिज्ञासा, समस्या र सुझाव सम्प्रेषण गर्न सक्नेछन् । सामाजिक सञ्जाल (फेसबुक, हट्सयावप, भाइबर, इमो, इन्स्टाग्राम, इमेल, एक्स, सिग्नल) बाट पनि गुनासो दर्ता गर्न सक्नेछन् ।\nश्रमाधान कल सेन्टरमा प्राप्त भएका गुनासोलाई श्रम मन्त्रालय र अन्र्तगतका निकायहरुमा सिफारिस गरिनेछ । गुनासोको तत्काल सम्बोधन गर्नका लागि सम्बन्धित सबै निकायमा फोकल पर्सन पनि तोक्नुपर्ने कार्यविधिमा उल्लेख गरिएको छ । दर्ता गराएको गुनासो वा समस्या समाधान नभएसम्म सम्बन्धित श्रमिकलाई कल सेन्टरका कर्मचारीले सबै जानकारी दिनुपर्नेछ । समस्या समाधान नभएसम्म फलोअप गर्नुपर्नेछ ।\nगुनासोको संवेदनशिलताको आधारमा गुनासोको वर्गीकरण गर्नुपर्ने कार्यविधिमा उल्लेख छ । अति जरुरी, जरुरी, मध्यम, सामान्य, तामेली गरी गुनासोको वर्गीकरण गर्नुपर्ने छ । यसका साथै गुनासोको क्षेत्रका आधारमा पनि गुनासो वर्गीकरण गर्नुपर्नेछ ।\nश्रम मन्त्रालय र मन्त्रालय अन्र्तगतका माहाशाखाहरु, वैदेशिक रोजगार विभागका र मातहतका कार्यालयहरु, वैदेशिक रोजगार बोर्डको सचिवालय, श्रम तथा व्यवसायजन्य सुरक्षा विभाग र मातहतका कार्यालयहरु, राष्ट्रिय व्यवसायिक प्रशिक्षण प्रतिष्ठान र सामाजिक सुरक्षा कोषसँग सम्बन्धित गुनासोलाई वर्गीकरण गर्नुपर्नेछ ।\nश्रमाधान कल सेन्टरको एकीकृत अभिलेखलाई विद्युतीय र दस्तावेज अभिलेख गरी दुई किसिमबाट व्यवस्थित गर्नुपर्नेछ । विद्युतीय अभिलेख श्रमाधान कल सेन्टरका अभिलेखको विद्युतीय रुप तयार गरी गुनासोहरु अभिलेखीकरण गरिनेछ ।\nदस्तावेज अभिलेख श्रमाधान कल सेन्टरमा प्राप्त गुनासोहरुको दस्तावेज आवश्यकताका आधारमा दैनिक, साप्ताहिक, पाक्षिक, मासिक अर्धवार्षिक र बार्षिक रुपमा प्रिन्ट गरेर राख्नुपर्नेछ । मन्त्रालय र मातहतका नियकासँग सम्बन्धित सुझावहरुलाई छुट्टै अभिलेखीकरण गरी मन्त्रालयमा पठाउनु पर्नेछ ।\nमन्त्रालय र मातहतका निकायहरुले आफ्नो कार्यालयसँग सम्बनिधत गुनासोहरुको सुनुवाइ गर्न पूर्णकालीन फोकल फर्सन नियुक्त गर्नुपर्ने कार्यविधिमा उल्लेख छ । आफ्नो निकाय अन्र्तगतका कार्यालयहरुसँग सम्बन्धित साइट, लेटर प्याड एवं सरोकारवाला समक्ष पुग्ने सबै कागजागतमा श्रमाधान कल सेन्टरसँग  सम्बन्धित जानकारी अनिवार्य रुपमा उल्लेख गर्नुपर्नेछ ।\nयसका साथै  श्रमाधान कल सेन्टर मार्फत सम्बोधन भएका गुनासोहरुको कि परफरमेन्स इन्डिकेटर बनाएर त्यसको आधारमा फोकल पर्सनहरुको कार्यसम्पादनको मूल्यांकन गर्न समन्वयन गर्नुपर्ने व्यवस्था कार्यविधिमा छ । हरेक महिना प्राप्त गुनासो त्यसको समाधानको प्रगतिको विवरण मन्त्रालय मातहतको वेब पेजबाट सार्वजनिक गर्नुपर्नेछ ।\nनेपालमा वा विदेशमा रहेका श्रमिकले श्रम र रोजगारसँग सम्बन्धित समस्या, गुनासो, सुझाव र जिज्ञासा भएमा श्रमाधान कल सेन्टर कक्षमा आफैं उपस्थित भएर पनि दर्ता गराउन सक्नेछन् ।\nकुनै माध्यमबाट श्रमाधानको कार्यालयमा पत्राचार गरेर र श्रमाधानको एपको प्रयोग गरेर  पनि दर्ता गरेर दर्ता गराउन सकिन्छ । टोल फ्रि टेलिफोन नम्बर ११४१ वा १६६००१५०००५ र +९७७ –९८०१८०००१३, +९७७ – ०१–५९७०००८ वा +९७७ –९८५१३४७२२२ मा कल वा एसएमएस गरेर दर्ता गराउन पनि सकिन्छ ।\n"
    },
    {
        "title": "बझाङमा एमाले उम्मेदवार ७ सय मतले अगाडि, दोस्रोमा कांग्रेस",
        "date": 1714371786300,
        "source": "ok",
        "content": "\n१६ वैशाख, काठमाडौं । बझाङ प्रदेश सभा १ ‘क’को मतगणनामा नेकपा एमालेका उम्मेदवार दमनबहादुर भण्डारीले लगातार अग्रता बढाउँदै लगेका छन् ।\n६२२९ सदर मतमध्ये भण्डारीले २२२९ मत प्राप्त गरेका छन् । दोस्रो नम्बरमा रहेका नेपाली कांग्रेसका उम्मेदवार अभिषेकबहादुर सिंहले १५०४ मत पाएका छन् ।\nनेकपा माओवादी केन्द्रका जनकबहादुर बुढा तेस्रो नम्बरमा छन् । उनले १४८२ मत पाएका छन् ।\nएकीकृत समाजवादीका उम्मेदवार दिलबहादुर सिंहले ९०३ र राप्रपाका उम्मेदवार किशोरकुमार खड्काले ५५ मत प्राप्त गरेका छन् ।\n"
    },
    {
        "title": "टेलिकमको नयाँ बिलिङ ठेक्कामाथि समेत प्रश्न",
        "date": 1714371786380,
        "source": "ok",
        "content": "\n१६ वैशाख, काठमाडौं । नेपाल टेलिकमले प्राविधिक र प्रणालीगत सुधार हुन नसक्ने गरी ६ वर्ष पुरानो कागजातका आधारमा बिलिङ प्रणालीको टेण्डर निकालेको भेटिएको छ ।\nनेपाल टेलिकमको सञ्चालक समितिबाट भएको हस्तक्षेप र प्राविधिकहरूको मिलेमतोमा सीमित सूचना प्रविधि (टेक) कम्पनीहरूबीच मात्रै प्रतिस्पर्धा हुने गरी नयाँ बिलिङ प्रणालीका लागि टेण्डर आह्वान भएको हो ।\nनेपाल टेलिकमको सञ्चालक समितिले ६ वर्षअघि अनुमोदन गरेको कागजातका आधारमा केही साताअघि टेण्डर सम्बन्धी सूचना सार्वजनिक भएको हो । त्यसमा उल्लेखित कतिपय शर्त र विवरण अहिलेको अवस्थामा असान्दर्भिक भइसकेको प्राविधिकहरुको भनाइ छ ।\nकरिब ४५० पेज लामो टेण्डर कागजात अध्ययन गरेका टेलिकमका प्राविधिहरूका अनुसार, गत महिना निकालिएको टेण्डरसम्बन्धी विवरणमा तीनवटा प्रमुख समस्या छन् ।\nपहिलो, प्राविधिक रूपमा ‘आउटडेटेड’ भएको फिचरहरू समावेश गरेर टेण्डर आह्वान भएको छ ।\nदोस्रो, निश्चित कम्पनीहरूलाई मात्रै अनुकूल हुने गरी प्रतिस्पर्धालाई सीमित गरिएको छ ।\nतेस्रो, असम्बन्धित र छुट्टै टेण्डर आश्वान गर्न सकिने विषयहरू समेत बिलिङ प्रणालीसँग जोडेर टेण्डर निकालिएको छ ।\nनेपाल टेलिकमले छ वर्ष अगाडि अर्थात् सन् २०१८ मा तत्कालीन प्रबन्ध निर्देशक डिल्ली अधिकारीको पालामा तयार भएको कागजातका आधारमा टेण्डरको सूचना निकालेको हो । यो अवधिमा कयौं नयाँ फिचर थपिएकाले त्यति बेलाको टेण्डर कागजात अहिलेको हकमा असान्दर्भिक भइसकेको जानकारहरू बताउँछन् ।\nत्यसपछि नेपाल टेलिकमले सुनिल पौडेलको पालामा केही अद्यावधिक विवरण थपेर नयाँ टेण्डर निकाल्ने योजनाका साथ कागजात तयार पारेको थियो । अहिलेको सञ्चालक समितिले यसबारेमा कुनै निर्णय नगरेपछि व्यवस्थापनले पुरानो कागजातका आधारमा टेण्डरको सूचना निकालेको हो ।\nटेलिकमले सार्वजनिक गरेको टेण्डर कागजातमा ‘गार्टनर’ नामक संस्थाको सूचीमा परेको कम्पनीहरूले प्रतिस्पर्धा गर्न पाउने उल्लेख छ । सूचनामा सन् २०१७ पछिका कुनै वर्षमा गार्टनरको सूचीमा परेकाहरू योग्य हुने भनिएको छ ।\nगार्टनर एक संस्था हो, जसले सूचना प्रविधिको क्षेत्रमा काम गर्ने कम्पनीहरूको सूची निकालेर वर्गीकरण गर्छ । विश्वसनियतामा प्रश्न उठेपछि उसले सन् २०१८ देखि यस्तो सूची प्रकाशित नगरेको छैन ।\nटेलिकमले भने सन् २०१७ पछि यो सूचीमा प्रकाशित कम्पनीले प्रतिस्पर्धामा भाग लिन पाउने भनेर सूचना निकालेको थियो । बजारमा कायम नभएको रिपोर्टलाई आधार मानी टेण्डर निकाल्दा भ्रष्टाचार हुने जोखिम बढेको भनी अख्तियारमा उजुरी परेको छ । उजुरीमा भनिएको छ, ‘विश्वमा कुनै पनि राष्ट्रिय र अन्तराष्ट्रिय बोलपत्रमा म्याद सकिएका असम्बन्धित सर्टिफिकेट राख्ने प्रचलन छैन ।’\nप्रयोगकर्ताको संख्या बढ्ने सम्भावना रहदारहदै टेलिकमले करिव २ करोड उपभोक्तका लागि मात्रै हुनेगरी टेण्डर निकालेको हो । टेण्डर कागजातमा अमेरिकी डलर १११ रुपैयाँ विनियम दर हुने भनी सूचना निकालिएको छ, जबकि अहिले विनिमयदर १३३ रुपैयाँ पुगिसकेको छ ।\n‘नेपाल टेलिकमले समय सान्दर्भिक मापदण्डहरू राखेको पाइँदैन जुन धेरै नै विवादास्पद, शंकास्पद, खर्चिलो र असुरक्षित देखिन्छ’ टेलिकमका एक इञ्जिनियरले भने, ‘बिलिङ प्रणाली आधुनिक र समय सापेक्ष नभई गुणस्तरहीन हुँदा वर्षेनी अर्बौ रुपैयाँको आम्दानी तथा राजश्व चुहावट भइरहेको छ । अब पनि त्यसरी नै चुहावट हुने जोखिम छ ।’\nटेलिफोन र इन्टरनेट सेवा सञ्चालनका लागि बिलिङ प्रणाली अत्यावश्यक संयन्त्र हो । विलिङ प्रणालीविना टेलिफोन सम्पर्क स्थापित हुन सक्दैन । कुनै उपभोक्ताले अर्को व्यक्तिलाई फोन गर्दा बिलिङ प्रणाली हुदै अर्को व्यक्तिसम्म सम्पर्क स्थापित हुन्छ । पर्याप्त ब्यालेन्स नहुदा बिलिङ प्रणालीले नै अर्को व्यक्तिसँग सम्पर्क गर्ने सुविधा दिंदैन ।\nटेलिकम अपरेटरहरूको बिलिङ प्रणालीमा अलगअलग संयन्त्र रहन्छ । जसमध्ये एउटाले कोर बिलिङ प्रणाली सञ्चालन गर्छ भने अर्कोले विभिन्न संयन्त्रहरू मार्फत रिचार्ज, ब्यालेन्स ट्रान्सफर लगायतको सुविधा दिन्छ ।\nयी दुई फरक संयन्त्रलाई छुट्टाछुट्टै टेण्डर आश्वान गरेर विश्वका उत्कृष्टमध्येका कम्पनीहरुलाई छुट्टाछुट्टै छान्न सकिनेमा टेलिकमले दुवै विषयलाई बिलिङ प्रणाली भनी टेण्डर निकालेको एक प्राविधिकले बताए । उनले भने, ‘सबै विषयहरू एक ठाँउमा राखेर सीमित कम्पनीहरुविच मात्रै प्रतिस्पर्धा गराउने र आफूले चाहेकालाई मात्रै ठेक्का दिने खेल भएको छ ।’\nबिलिङ प्रणालीको ठेक्काबारे अख्तियारमा उजुरी परिसकेको छ । आधुनिक विलिङ प्रणालीलाई बेवास्ता गरी पुरानै शैलीको असुरक्षित, खर्चिलो तथा राजश्व चुहावटले निरन्तरता पाउने गरी ठेक्का दिन खोजिएको भन्दै उजुरीमा बोलपत्रको सूचनाबाट निश्चित कम्पनीहरूबीच मात्रै प्रतिस्पर्धा हुने दाबी छ ।\nटेण्डर कागजातमा कतिपय दर र सामान्य फिचर परिवर्तन गर्न मिल्ने गरी ‘लो कोड/नो कोड’को फिचर सहितको सुविधा माग्नुपर्नेमा टेण्डर कागजातमा यसबारे केही उल्लेख छैन । ‘लो कोड/नो कोड’को सुविधा नहुँदा टेलिकम कम्पनीहरूले बारम्बार बिलिङको सेवा दिने कम्पनीहरुलाई फिचर परिवर्तनबापत् शुल्क भुक्तानी गर्नुपर्छ ।\nटेलिकमका एक प्राविधिका अनुसार, ‘अतिरिक्त फिचर नमागिएका कारण भोलि निश्चित क्षेत्रलाई लक्षित गरी हुने टार्गेट मार्केटिङ’का लागि कठिनाइ हुने देखिन्छ ।’ अहिले सामान्य सेवा परिवर्तन गर्दा पनि टेलिकमले ठेक्का रकमको अतिरिक्त शुल्क सफ्टवेयर बनाउने कम्पनीलाई बुझाउने गर्छ ।\nजानकारहरूका अनुसार, बिलिङसँग असम्बन्धित विषयवस्तु पनि टेण्डरमा समावेश गरिएको छ । टेलिकमले टेण्डर डकुमेन्टमा १५ वटा ल्यापटप र त्यति नै संख्यामा डेस्कटप पनि उपलब्ध गराउनुपर्ने भनी सूचना निकालेको छ ।\nनेपाल टेलिकमकी निमित्त प्रबन्ध निर्देशक संगीता पहाडीले तत्कालीन सञ्चालक समितिको निर्णय अनुसार नै टेण्डर निकालिएको बताइन् । ‘२०७८ सालमा नयाँ विनियमावली आउनुअघि खरिदसम्बन्धी विषय सञ्चालक समितिले निर्णय गर्थ्याे , अहिले जानकारी मात्रै गराए पुग्छ’ उनले भनिन्, ‘त्यतिबेला नै सञ्चालक समितिले टेण्डरको स्पेसिफिकेसन बनाएको रहेछ । एउटै विषय कति पटकपटक बोर्डबाट निर्णय गराउनु भनेर पुरानै निर्णयका आधारमा टेण्डर निकालेका हौं ।’\nउनका अनुसार, प्रतिस्पर्धामा भाग लिनअघि इच्छुक कम्पनीहरूसँगको बोलपत्रका बारेमा छलफल भएको थियो । त्यसक्रममा बजारमा उपलब्ध नयाँ प्रविधि र विषयवस्तु अद्यावधिक गरेर सेवा उपलब्ध गराउनेवारे छलफल भएको निमित्त प्रबन्ध निर्देशक पहाडीले बताइन् ।\n‘प्रविधि दिन प्रतिदिन अद्यावधिक भइरहन्छ, कहिलेसम्मको समावेश गर्ने भन्ने प्मुख विषय हो’ उनले भनिन्, ‘अस्तिको छलफलमा पनि हामीले पछिल्लो र अद्यावधिक फिचरहरू दिनुपर्छ भनेका छौं । त्यस अनुसार कतिपय शर्तहरु संशोधन र परिमार्जन समेत गर्न सकिन्छ । हाम्रो अधिकारक्षेत्र भित्र र अनुकुल हुनेगरी आधुनिक प्रविधियुक्त प्रस्तावलाई स्वीकार गर्छौं ।’\n१२ वर्ष पुरानो बिलिङ प्रणालीका आधारमा टेलिकम सञ्चालन गरेको र त्यसले गुणस्तर खस्केको भनेर नेपाल टेलिकमको सेवामाथि बारम्बार प्रश्न उठ्ने गरेको छ । सञ्चार मन्त्रालयले नै गठन गरेको अध्ययन समितिले पुरानो र अद्यावधिक हुन नसकेको बिलिङ प्रणालीका कारण वार्षिक अर्बौको नोक्सानी हुने गरेको भनी प्रश्न उठिरहेको छ ।\nनयाँ प्रणालीका लागि तत्काल टेण्डर आह्वान गर्नुपर्नेमा नेपाल टेलिकमले गतवर्ष पुरानै बिलिङ प्रणाली सञ्चालन गरिरहेको एसिया इन्फो नामक कम्पनीलाई पाँच वर्षका लागि मर्मतसम्भार ठेक्का दिएको थियो । तत्कालिन सञ्चालक समितिका अध्यक्ष एवं सञ्चार सचिव डा. वैकुण्ठ अर्याल लगायतका सञ्चालक समितिका पदाधिकारी र उच्चपदस्थ कर्मचारी मुछिएको विषयमा अख्तियारले अनुसन्धान गरिरहेको छ ।\nपुरानै प्रणालीले निरन्तरता पाएकोमा प्रश्न उठेपछि गत महिना नेपाल टेलिकमले नयाँ बिलिङ प्रणालीका लागि टेण्डर निकालेको हो । अद्यावधिक फिचर र सुविधा समावेश नगरी पुरानै कागजातमा टेण्डर निकालेको भनी टेलिकममाथि प्रश्न उठिरहेको छ ।\n"
    },
    {
        "title": "त्रिविमा छैटौं अन्तर्राष्ट्रिय अंग्रेजी भाषाविज्ञान सम्मेलन",
        "date": 1714371786476,
        "source": "ok",
        "content": "\n१६ वैशाख, काठमाडौं। त्रिभुवन विश्वविद्यलाय, अंग्रेजी शिक्षा विभागले आयोजना गरेको छैटौं अन्तर्राष्ट्रिय अंग्रेजी भाषा तथा प्रायोगिक भाषाविज्ञान सम्मेलन सम्पन्न भएको छ ।\n‘अंग्रेजी भाषा शिक्षामा रुपान्तरण : नवीनता सहकार्य र उत्प्रेरणा’ शिर्षकमा आयोजना भएको सम्मेलनमा अन्तर्राष्ट्रिय अनुसन्धानकर्ता तथा प्राध्यापकहरुले विशेष प्रस्तुतीहरु राखेका थिए । ९० जनाले विषयवस्तुमा केन्द्रित रहेर सम्मेलन भएको सम्मेलन संयोजक तथा अंग्रेजी शिक्षा विभागका विभागीय प्रमुख प्रा.डा.गोपाल पाण्डेले जानकारी दिए ।\nनेपालका शिक्षक तथा विद्यार्थीले विश्वका अरु देशका अनुसन्धानकर्ता, विश्वविद्यालयहरुले अनुसन्धान तथा शिक्षण सिकाइमा अभ्यास भइरहेको प्रविधिको प्रयोगबारे जान्ने अवसर पाउनुका साथै आफ्ना अनुसन्धान तथा निष्कर्षहरु सुनाउन÷देखाउन पाउने अवसर पाएका छन् ।\nसम्मेलन नेपालका प्राध्यापक तथा शिक्षक, अनुसन्धानकर्ता तथा विद्यार्थीहरुलाई फलदायी भएको विभागीय प्रमुख पाण्डेको दाबी छ । ‘विदेशी अनुसन्धानकर्ताहरुले अध्यापन तथा अनुसन्धानमा प्रविधिको प्रयोग, उनीहरुको निष्कर्षले नेपालको हकमा स्थानीयकरण गर्न मद्धत पुग्त सक्छ ।’ पाण्डे भन्छन् ‘अर्को अध्यापकहरुले शिक्षण सिकाई अनुसन्धानको निष्कर्ष सेयर गर्ने अवसर हो । यो हाम्रा नयाँ प्रवेशी शिक्षकलाई उपयोगी कुरा हो ।’\nसानोठिमी क्याम्पसका शिक्षक भुवनबहादुर बोहरा सम्मेलनबाट विश्वको शिक्षण सिकाइ बहसबारे साक्षात्कार गराएको बताए । ‘विश्वको शिक्षण सिकाईबारे बहस कता गइरहेको छ भन्ने प्रत्यक्ष थाह पाइन्छ ।’ उनी भन्छन् ‘अर्को हामी शिक्षकले हरेक विद्यार्थीलाई समान रुपमा बुझाउन कसरी प्रयास गर्न सकिन्छ भन्ने सिक्न सकिन्छ ।’ आफ्ना चुनौती, अनुभवलाई अरुको चुनौती, अनुभवलाई जोड्न सके समाधान गर्न सहयोगी हुने भएकोले सम्मेलन शिक्षण पेशामा रहेकालाई धेरै उपयोगी भएको उनको भनाइ छ ।\nअनुसन्धानका निष्कर्ष प्रस्तुतीकरणका लागि नेपालभित्रबाट मात्रै १६० वटा आवेदन परेका मध्ये प्रस्तुतीका लागि ६० वटा मात्रै छनोट गरिएको थियो ।\nसम्मेलनमा अधिकांशले शिक्षण सिकाई प्रभावकारी हुनको लागि शिक्षक योग्य हुनुपर्ने, पाठ्यक्रम, पाठ्यपुस्तक समय सुहाउँदो र उपयोगी हुनुपर्ने, कक्षामा शिक्षण सिकाई रोचक हुनुपर्ने र परीक्षाशैली सिर्जनात्मक बनाउन सक्दा विद्यार्थीलाई कक्षामा टिकाउन सकिने कुरामा जोड दिएको विभाग प्रमुख पाण्डेले बताए ।\nत्रिवि केन्द्रीय क्याम्पसको अडिटोरियम हलमा सञ्चालन भएको सम्मेलनमा करिब ५ सय प्राध्यापक, अनुसन्धानकर्ता, शिक्षक, विद्यार्थी सहभागी भएको सम्मेलनमा त्रिवि बाहेक काठमाडौं विश्वविद्यालय, पोखरा विश्वविद्यालयका अध्यापकहरुले आफ्ना अनुसन्धानका निष्कर्षहरु प्रस्तुत गरेका थिए ।\n"
    },
    {
        "title": "गृह मन्त्रालय जान अनलाइनबाट प्रवेश पास पाइने",
        "date": 1714371786544,
        "source": "ok",
        "content": "\n१६ वैशाख, काठमाडौं । अबदेखि गृह मन्त्रालय प्रवेशका लागि अनलाइनबाट पास पाइने भएको छ ।\nगृह मन्त्रालयले आइतबार सूचना जारी गर्दै भोलि, सोमबारदेखि अनलाइनबाटै प्रवेश पास पाइने जनाएको हो । मन्त्रालयका प्रवक्ता नारायणप्रसाद भट्टराईले सिंहदरबारपास डट जीओभी डट एनपीमा जानुपर्ने बताए ।\nत्यसपछि क्यूआर कोडसहितको पास अनुरोध गर्नुपर्ने हुन्छ । मन्त्रालयबाट अनुरोध स्वीकृत भइसकेपछि मात्र ई–गेट पास जारी हुनेछ ।\n"
    },
    {
        "title": "ज्याक्सको आक्रामक शतकमा बेंगलुरुको शानदार जित",
        "date": 1714371786628,
        "source": "ok",
        "content": "\n१६ बैशाख, काठमाडौं । युवा ब्याटर विल ज्याक्सको आक्रामक शतकमा रोयल च्यालेन्जर्स बेंगलुरुले इन्डियन प्रिमियर लिग (आईपीएल) २०२४ मा गुजरात टाइटन्समाथि ९ विकेटको शानदार जित हात पारेको छ । २०१ रनको लक्ष्य बेंगलुरुले १६ ओभरमा १ विकेट गुमाउँदै पूरा गर्‍यो ।\nबेंगलुरुको जितमा विल ज्याक्स ४१ बलमा ५ चौका र १० छक्कासहित १०० रनमा नट आउट रहे । १६ औं ओभरमा राशिद खानलाई चार छक्का र एक चौकासहित कुल २९ रन जोड्दै ज्याक्सले शतक पूरा गरेका थिए । आईपीएलमा उनको यो पहिलो शतक हो ।\nविराट कोहली ४४ बलमा ६ चौका र ३ छक्कासहित ७० रनमा नट आउट रहे । दोस्रो विकेटका लागि विल ज्याक्स र विराट कोहलीले ७४ बलमा १६६ रनको साझेदारी गरेका थिए ।\nफाफ डु प्लेसिस १२ बलमा १ चौका र ३ छक्कासहित २४ रनमा आउट भए । गुजरातका साई किशोरले १ विकेट लिए ।\nत्यसअघि अहमदावादमा टस हारेर पहिला ब्याटिङको निम्तो पाएको गुजरातले २० ओभरमा ३ विकेट गुमाउँदै २ सय रन बनाएको थियो । साई सुदर्शनले ४९ बलमा ८ चौका र ४ छक्कासहित सर्वाधिक ८४ रन बनाए ।\nशाहरुख खान ३० बलमा ३ चौका र ५ छक्कासहित ५८, ऋद्धिमान शाह ५, शुभमन गिल १६ र डेविड मिलरले २६ रन बनाए ।\nबेंगलुरुका स्वप्निल सिंह, मोहम्मद शिराज र ग्लेन म्याक्सवेलले १–१ विकेट लिए । बेंगलुरु १० खेलमा ३ मा जित र ७ मा हारसहित ६ अंकका साथ पुछारमा छ । गुजरात ८ खेलमा ४ मा जित र ६ मा हारसहित ८ अंकका साथ सातौं स्थानमा छ । राजस्थान ९ खेलमा ८ मा जितका साथ १६ अंक जोड्दै शीर्षस्थानमा छ ।\n"
    },
    {
        "title": "सार्वजनिक सम्पत्तिको क्षति आन्दोलनकारीबाट भराउने कार्यविधि स्वीकृत",
        "date": 1714371786703,
        "source": "ok",
        "content": "\n१६ वैशाख, काठमाडौं । आन्दोलन र विरोध प्रदर्शनका क्रममा हुने सार्वजनिक सम्पत्तिको क्षति आन्दोलनकारीबाटै भराउनेसम्बन्धीको कार्यविधि स्वीकृत भएको छ ।\nकार्यविधि स्वीकृत भएसँगै अब हुने आन्दोलन र विरोध प्रदर्शनबाट कुनै सार्वजनिक सम्पत्तिमा क्षति पुगेमा आन्दोलन वा प्रदर्शनको आयोजकबाट असुल उपर हुनेछ ।\nउपप्रधानमन्त्री एवं गृहमन्त्री रवि लामिछानेले आइतबार सार्वजनिक प्रदर्शन, हडताल तथा विरोधका कार्यक्रमबाट हुने क्षति मूल्यांकनसम्बन्धी कार्यविधि–२०८१’ स्वीकृत गरेका छन् ।\nसंविधानले प्रदान गरेको विचार र अभिव्यक्तिको स्वतन्त्रता तथा शान्तिपूर्वक रुपमा भेला हुने हकको उपभोगलाई थप सुव्यवस्थित गर्दै सरकारी सार्वजनिक एवं व्यक्तिगत सम्पत्तिमा हुने हानी नोक्सानीलाई न्यूनीकरण गर्ने उद्देश्यले कार्यविधि बनाइएको प्रस्तावनामा उल्लेख छ ।\nयसरी हुने क्षतिको यथार्थ लेखाजोखा र मूल्यांकन गरी त्यसको परिपूरण गर्न समेत आवश्यक भएको भन्दै सुशासन (सञ्चालन तथा व्यवस्थापन) नियमावली–२०६५, को नियम ९ ले दिएको अधिकार प्रयोग गरी कार्यविधि जारी गरेको उल्लेख गरिएको छ ।\nप्रदर्शन तथा आन्दोलनका क्रममा हुने सार्वजनिक सम्पत्ति क्षतिको मूल्यांकनका लागि प्रमुख जिल्ला अधिकारीको संयोजत्वमा क्षति मूल्यांकन समिति गठन हुनेछ । उक्त समितिको मूल्यांकनका आधारमा आन्दोलनकारीबाट क्षतिपूर्ति भराइने कार्यविधिमा उल्लेख गरिएको छ ।\nहेर्नुहोस् कार्यविधि\n<span data-mce-type=\"bookmark\" style=\"display: inline-block; width: 0px; overflow: hidden; line-height: 0;\" class=\"mce_SELRES_start\">﻿</span>\n"
    },
    {
        "title": "इन्डिगोले गर्‍यो ३० थान वाइड बडी जहाज अर्डर",
        "date": 1714371786795,
        "source": "ok",
        "content": "\n१६ वैशाख, काठमाडौं । दैनिक उडानका हिसाबमा संसारकै सातौं ठूलो अन्तर्राष्ट्रिय वायुसेवा कम्पनी भारतको इन्डिगो एयरलाइन्सले एकै पटक ३० थान ठूलो आकार (वाइड बडी) जहाज खरिद गर्ने भएको छ ।\nभारतको सस्तोमा उडान गर्ने इन्डिगोले पहिलो पटक वाइड बडी जहाज खरिद गर्न लागेको हो । सन् २००६ मा स्थापना भएयता निरन्तर बजार विस्तार र उल्लेख्य उपस्थिति जनाउँदै आएको इन्डिगोले विश्व उड्डयन बजारको एक प्रमुख खेलाडी बन्ने भन्दै वाइड बडी खरिद गर्ने घोषणा गरेको हो ।\nइन्डिगोले युरोपेली जहाज निर्माता कम्पनी एयरबससँग ‘ए३५०–९००’ सिरिजका जहाज खरिद गर्ने घोषणा गरेको हो । ती सबै जहाजमा रोल्स रोयसको ‘ट्रेन्ट एक्सडब्लूबी’ इन्जिन जडान गरिनेछन् ।\nहाल इन्डिगोले ३ सय ५० भन्दा बढी जहाजबाट यात्रु सेवा उपलब्ध गराउँदै आएको छ । यसले २०२३ जुनमा एयरबससँग एकै पटक ५ सयथान जहाज खरिद अर्डर गरेको थियो ।\nउक्त अर्डरपछि ए३२० फ्यामिली अन्तर्गत् इन्डिगोसँग १ हजारथान जहाज पुगेको छ । यी जहाज आगामी एक दशकभित्र एयरबसले इन्डिगोलाई आपूर्ति गर्ने तालिका छ । जसमा ए३२० निओ, ए३२१ निओ र ए३२१ एक्सएलआर सिरिजका जहाज छन् ।\nइन्डिगोका अनुसार अहिले अर्डर गरिएका ए३५० वाइड बडी जहाज २०२७ बाट आपूर्ति सुरु हुनेछ । यो अर्डरसँगै थप ७० थान ए३५० फ्यामिलीका जहाज पनि अर्डर गर्ने अधिकारी प्राप्त भएको छ ।\n‘यो अर्डर भारतीय उड्डयन क्षेत्रमा एक ऐतिहासिक अध्याय सावित भएको छ भने कम्पनीको भविष्यका लागि कोसेढुंगा पनि बन्ने विश्वास छ,’ इन्डिगोका प्रमुख कार्यकारी अधिकृत (सीईओ) पायटर एल्बर्सले भने, ‘ए३५० वाइड बडी आगमनपछि इन्डिगो विश्व उड्डयन बजारको एक प्रमुख खेलाडी बन्नेमा हामी ढुक्क छौं ।’\nइन्डिगो तीव्र गतिमा बजार विस्तार भइरहेको वायुसेवा कम्पनी हो । भारतमा यसको आन्तरिक बजार हिस्सा ६२ प्रतिशत छ । यसले दैनिक २ हजारभन्दा बढी उडान गर्दै आएको छ । हाल इन्डिगोमा ३६ हजारभन्दा बढी कर्मचारी काम गरिरहेका छन् ।\nइन्डिगोले २०२३ मा २ करोड ७५ लाख यात्रुलाई गन्तव्य पुर्‍याएको थियो । गत वर्ष नोभेम्बर २५ मा यसले ३ लाख ३० हजार ५ सय ३७ यात्रु बोकेको थियो ।\nइन्डिगोसँग हाल १ सय ८४ थान ए३२० निओ, ९४ थान ए३२१ निओ, ४४ थान एटीआर, २ थान बी७७७, ३ थान ए३२१ फ्रेटर र ३१ थान ए३२० सीईओ गरी ३ सय ५८ जहाज सञ्चालनमा छन् । यसले हालसम्म ९ सय ६४ जहाज खरिद अर्डर गरिसकेको छ । यसका जहाजको औसत आयु ४.१५ वर्ष रहेको छ ।\n"
    },
    {
        "title": "इलाम–२ मा एमालेका सुहाङ नेम्वाङले लिए अग्रता",
        "date": 1714371786848,
        "source": "ok",
        "content": "\n१६ वैशाख, काठमाडौं । इलाम–२ को उपचुनावको मतगणनामा नेकपा एमालेका उम्मेदवार सुहाङ नेम्वाङले अग्रता लिएका छन् ।\nफाकफोकथुम गाउँपालिकाको ४ वटा वडाको मतगणना हुँदा नेम्वाङले दुई हजार ५४२ मत पाएका छन् । वडा नं ३ को मतगणना हुँदासम्म पहिलो स्थानमा रहेका कांग्रेस उम्मेदवार डम्बर खड्का ३४५ मतले पछाडि परेका छन् । उनले दुई हजार १९७ मत पाएका छन् ।\nत्यस्तै पहिचान पक्षधरको समर्थन पाएका स्वतन्त्र उम्मेदवार डकेन्द्र थेगिमले ५९३ र राष्ट्रिय स्वतन्त्र पार्टीका उम्मेदवार मिलन लिम्बुले ३७९ मत पाएका छन् ।\n"
    },
    {
        "title": "बझाङमा एमाले निरन्तर अगाडि",
        "date": 1714371786927,
        "source": "ok",
        "content": "\n१६ वैशाख, काठमाडौं । बझाङ प्रदेश सभा १ ‘क’को मतगणनामा नेकपा एमालेका उम्मेदवार दमनबहादुर भण्डारी निरन्तर अगाडि छन् ।\n५७१९ सदर मतमध्ये भण्डारीले २०८८ मत प्राप्त गरेका छन् । दोस्रो नम्बरमा रहेका नेकपा माओवादी केन्द्रका जनकबहादुर बुढाले १३७२ मत पाएका छन् ।\nतेस्रो नम्बरमा रहेका नेपाली कांग्रेसका उम्मेदवार अभिषेकबहादुर सिंहले १२९१ मत पाएका छन् । एकीकृत समाजवादीका उम्मेदवार दिलबहादुर सिंहले ८६४ र राप्रपाका उम्मेदवार किशोरकुमार खड्काले ५० मत प्राप्त गरेका छन् ।\n"
    },
    {
        "title": "काठमाडौं महानगरले देशभरका अशक्त र गरिबलाई निःशुल्क स्वास्थ्य सेवा दिने",
        "date": 1714371787013,
        "source": "ok",
        "content": "\n१६ वैशाख, काठमाडौं । काठमाडौं महानगरपालिकाले देशभरबाट आउने गरिब तथा अशक्त बिरामीको निःशुल्क उपचारको व्यवस्था गरेको छ ।\nमहानगरपालिकाका मेयर बालेन्द्र शाह (बालेन)ले सामाजिक सञ्जालमार्फत नेपालका जुनसुकै स्थानीय तहको भए पनि अशक्त र गरिब नागरिकको उपचार निःशुल्क गर्ने बताएका छन् ।\nउक्त सुविधा लिनका लागि बिरामी पक्षले आफ्नो स्थानीय तहबाट विपन्न तथा असहायको सिफारिस लिएर काठमाडौं महानगरपालिकामा जानुपर्ने हुन्छ ।\nमहानगरसँग ५२ वटा अस्पतालका ३७४ बेड रहेको र त्यहाँ बिरामीको आवश्यकता अनुसार निःशुल्क उपचार हुने मेयर बालेनले जानकारी दिएका छन् ।\n‘नेपालको जुनसुकै पालिकाको भए पनि अशक्त र गरिब नागरिक बिरामीहरूले आफ्नो पालिकाबाट विपन्न, असहायको सिफारिस लिएर काठमाडौं महानगर आउनुहोला,’ उनले आफ्नो फेसबुकमा लेखेका छन्, ‘हामीसँग ५२ अस्पतालका ३७४ बेड छन् । जहाँ बिरामीको आवश्यकता अनुसार निःशुल्क उपचार हुनेछ ।’\nथप जानकारी लागि महानगरको स्वास्थ्य विभागको निःशुल्क हटलाइन नम्बर ११८० मा सम्पर्क गर्न सकिने छ ।\nमहानगरको जनस्वास्थ्य ऐन, २०८० को दफा २८ अनुसार महानगरपालिका क्षेत्रभित्र रहेका निजी तथा सामुदायिक अस्पतालले कुल शय्याको १० प्रतिशत विपन्न असहाय र बेवारिसे नागरिकको उपचारका लागि छुट्याउनुपर्ने उल्लेख छ । यस्तै व्यवस्था नेपाल सरकारको स्वास्थ्य संस्था सञ्चालन मापदण्ड २०७७ को दफा ७० (घ) मा समेत उल्लेख छ ।\n"
    },
    {
        "title": "विद्यार्थी बोक्ने सवारीको गतिबारे गृहमन्त्रीको चासो",
        "date": 1714371787098,
        "source": "ok",
        "content": "\n१६ वैशाख, काठमाडौं । गृह मन्त्रालयले विद्यार्थी बोक्ने सवारी साधनको गति निर्धारणका लागि भौतिक पूर्वाधार तथा यातायात मन्त्रालयलाई आग्रह गरेको छ ।\nगाडीको गति बढी हुँदा बालबालिकामा नकारात्मक असर पर्ने र दुर्घटनाको जोखिम पनि हुने भन्दै उपप्रधान एवं गृहमन्त्री रवि लामिछानेले चासो राखेका थिए । मन्त्रीको निर्देशनपछि गृहले आइतबार भौतिक पूर्वाधार मन्त्रालयलाई पत्राचार गर्दै मातहतका निकायलाई आवश्यक निर्देशन दिन तथा समन्वय गरिदिन आग्रह गरेको हो ।\nमुलुकभर सञ्चालित सरकारी एवं निजी विद्यालयमा अध्ययनरत बालबालिका बोक्ने सवारी साधनको दुर्घटना न्यूनीकरण गर्न सवारी साधनहरूको गति निर्धारण गर्न आवश्यक देखिएको पत्रमा उल्लेख गरिएको छ ।\nसवारी तथा यातायात व्यवस्था ऐन, २०४९ को दफा ११५ अनुसार यातायात व्यवस्था विभागलाई गति निर्धारणबारे जिम्मेवारी तोकिएको छ ।\n‘गति निर्धारण नगरिएको भए प्रतिघण्टा ४० किलोमिटरभन्दा तल हुने गरी निर्धारण गर्ने व्यवस्था मिलाउन तथा गति निर्धारण भएको भए निर्धारितभन्दा बढी गतिमा सवारी चलाउने सवारी साधनहरूलाई ऐनको दफा १६४ बमोजिम जरिवाना गर्ने कानूनी व्यवस्था प्रभावकारी रूपमा कार्यान्वयन गर्न, गराउन आवश्यक निर्देशन तथा समन्वय हुन आदेशानुसार अनुरोध छ’ पत्रमा उल्लेख गरिएको छ ।\nगृहले शिक्षा, विज्ञान तथा प्रविधि मन्त्रालय, नेपाल प्रहरी प्रधान कार्यालय, काठमाडौं उपत्यका ट्राफिक कार्यालय र ७७ वटै जिल्ला प्रशासन कार्यालयलाई पनि बोधार्थ गरेको छ ।\n"
    },
    {
        "title": "मलेरियाको जोखिम कसलाई बढी हुन्छ ?",
        "date": 1714371787179,
        "source": "ok",
        "content": ""
    },
    {
        "title": "नक्कली परीक्षार्थीलाई कक्षा १२ को जाँच दिलाएको आरोपमा प्रिन्सिपल पक्राउ",
        "date": 1714371787248,
        "source": "ok",
        "content": "\n१६ वैशाख, काठमाडौं । काठमाडौंको धुम्बाराहीमा रहेको प्रोलिफिक सेकेन्डरी स्कुलका प्रिन्सिपल गोपालबहादुर महत पक्राउ परेका छन् ।\nकक्षा १२ को परीक्षामा नक्कली परीक्षार्थीलाई जाँच दिलाएको आशंकामा उनलाई पक्राउ गरिएको जिल्ला प्रहरी परिसर, काठमाडौंका एसपी नवराज अधिकारीले बताए ।\nउनका अनुसार हालसम्म एक जना विद्यार्थीलाई नक्कली परीक्षार्थी बनाएको प्रमाण भेटिएको छ । उनले प्रोलिफिक स्कुलमा कम्तिमा ४ जना नक्कली परीक्षार्थी रहेको विवरणसहित शिक्षा मन्त्रालयमा उजुरी परेको थियो ।\nमन्त्रालयले ४ जनाको सिम्बोल नम्बरसहित छानबिन गरिदिन भन्दै १२ वैशाखमा सचिवस्तरीय निर्णयबाट गृह मन्त्रालयलाई पत्राचार गरेको थियो ।\nशिक्षा मन्त्रालय स्रोतका अनुसार प्रिन्सिपल महत समेतको संलग्नतामा एउटा रजिष्ट्रेसन फर्ममा एक जनाको विवरण र एड्मिट कार्डमा अर्कैको फोटो राखेर जाँच दिलाएको भन्दै उजुरी परेको थियो ।\nत्यसरी परीक्षा दिएकामध्ये दुई जना महतका आफन्त समेत रहेका छन् । पक्राउ परेका महतलाई अहिले प्रहरी वृत्त, महाराजगञ्जमा राखिएको छ । यसमा अन्य व्यक्तिको संलग्नताबारे समेत छानबिन भइरहेको प्रहरी स्रोतले जनाएको छ ।\n१४ वैशाखमा सुरु भएको कक्षा १२ को परीक्षा २६ वैशाखसम्म चल्नेछ ।\n\n"
    },
    {
        "title": "१ करोड १० लाख ठगी गरेको आरोपमा एक व्यक्ति पक्राउ",
        "date": 1714371787343,
        "source": "ok",
        "content": "\n१६ वैशाख, काठमाडौं । १ करोड १० लाख रुपैयाँ ठगी गरेको आरोपमा एक जना पक्राउ परेका छन् ।\nपक्राउ पर्नेमा धादिङको निलकण्ठ नगरपालिका–७ घर भई काठमाडौं कलंकी बस्दै आएका ४७ वर्षीय भीमसेन कुमार श्रेष्ठ छन् ।\nउनलाई काठमाडौं उपत्यका अपराध अनुसन्धान कार्यालयको टोलीले पक्राउ गरेको हो । पक्राउ परेका श्रेष्ठलाई थप अनुसन्धान तथा कारबाहीका लागि जिल्ला प्रहरी परिसर काठमाडौं पठाइएको छ ।\nश्रेष्ठले बैंकमा रकम जम्मा गरेको स्लिप दिँदै घरजग्गा आफ्नो नाममा पास गराएर ठगी गरेको आरोप लागेको छ ।\nबैंकमै चेकमार्फत रकम जम्मा स्लिप देखाएर घरजग्गा पास गराउन लगाउने तर चेकमा पर्याप्त रकम नभएको भन्दै रकम जम्मा नहुने गरेको थियो ।\nआफ्नो नाममा चेकमार्फत रकम जम्मा गरेको स्लिप देखाएपछि पीडितहरुले भने घरजग्गा पास गरिदिने गरेको पाइएको छ ।\n"
    },
    {
        "title": "‘फेस अफ नेपाल २०२४’ को आवेदन खुला",
        "date": 1714371787434,
        "source": "ok",
        "content": "\nकाठमाडौं । सन् २०१६ देखि हुँदै आएको सौन्दर्य प्रतियोगिता ‘फेस अफ नेपाल २०२४’ यस वर्ष पनि आयोजना हुने भएको छ । आयोजक एमएस प्रोडक्सनले आइतबार पत्रकार सम्मेलन गर्दै आवेदन खुला भएको जानकारी दिएको हो ।\nयो ‘मोडल हन्ट’मा पुरुष र महिला सहभागी हुन सक्नेछन् । जसका लागि पुरुषको हकमा ५ फिट ८ इन्च र महिलाको हकमा ५ फिट ५ इन्च उचाई हुनुपर्नेछ । पुरुष र महिलाको उमेर १८ देखि ३० वर्षसम्म हुनुपर्नेछ ।\nसन् २०२४ को संस्करणका लागि वैशाख १७ गतेदेखि आवेदन खुला भएको जनाइयो । यसका लागि सातवटै प्रदेशमा अडिसन हुने जनाइएको छ । अडिसनबाट छनोट हुनेलाई १५ दिने ग्रुमिङ तालिम दिइने भएको छ ।\nजुलाईमा हुने फिनालेमा जजको मूल्यांकन र भोटबाट तीनजना विजेता घोषित हुनेछन् । यस वर्षको प्रतियोगितामा स्मिथ तामाङले कोरियाग्राफी गर्नेछन् । रुपेश थापा अफिसियल फोटोग्राफरको रुपमा छन् । होस्टको रुपमा सेसेमी लिम्बू छन् । आयोजक संस्थाकी राष्ट्रिय निर्देशकमा मेनुका माझी छिन् ।\nतीनै विजेताले नोभेम्बर महिनामा दक्षिण कोरियामा हुने मोडल हन्टमा भाग लिने मौका पाउनेछन् । दक्षिण कोरियामा हुँदै आएको यो मोडल हन्टलाई नेपालले फ्रेन्चाइजको रुपमा लिएको छ । दक्षिण कोरियामा २७ भन्दा बढी देशले भाग लिने जनाइएको छ ।\n"
    },
    {
        "title": "एसएसपी रजौरेले सम्हाले काठमाडौं प्रहरी प्रमुखको जिम्मेवारी",
        "date": 1714371787538,
        "source": "ok",
        "content": "\n१६ वैशाख, काठमाडौं । प्रहरी बरिष्ठ उपरीक्षक (एसएसपी) वसन्त रजौरेले जिल्ला प्रहरी परिसर काठमाडौंको जिम्मेवारी सम्हालेका छन् ।\nमन्त्रीस्तरीय निर्णयबाट अपराध अनुसन्धान विभागबाट काठामडौंको एसएसपीमा सरुवा भएका रजौरेले आइतबार जिम्मेवारी सम्हालेका हुन् ।\nगत शुक्रबार मात्रै रजौरलाई काठमाडौंको एसएसपीमा सरुवा गरिएको थियो ।\nआइतबार नै रजौरेको ठाउँ अपराध अनुसन्धान विभागमा सरुवा भएका एसएसपी भुपेन्द्र खत्रीको पनि बिदाई गरिएको छ ।\n८ महिना परिसर काठमाडौंको जिम्मेवारी सम्हालेका खत्रीको शुक्रबार नै रजौरेको ठाउँमा सरुवा गरिएको थियो ।\n"
    },
    {
        "title": "१९ जेठदेखि प्रधानमन्त्री कप एनभीए महिला तथा पुरुष भलिबल लिग",
        "date": 1714371787629,
        "source": "ok",
        "content": "\n१६ वैशाख, काठमाडौं । आठौं प्रधानमन्त्री कप, एनभीए महिला तथा पुरुष भलिबल लिग प्रतियोगिता आगामी जेठ १९ देखि २६ सम्म हुने भएको छ ।\nनेपाल भलिबल संघले आइतबार पत्रकार सम्मेलनको आयोजना गर्दै प्रतियोगिताको आठौं संस्करणको मिति सार्वजनिक गरेको हो ।\nप्रतियोगितामा २०८० चैत्र ३ देखि १० गतेसम्म काठमाडौंमा सम्पन्न आठौं आरबीबी एनभीए महिला तथा पुरुष भलिबल च्याम्पियनसिपबाट छनोट भएका पुरुषतर्फ उत्कृष्ट ८ र महिलातर्फ उत्कृष्ट ६ गरी कुल १४ टिमको सहभागिता रहने छ ।\nप्रतियोगिताको महिला तथा पुरुष दुवैतर्फको विजेता, उपविजेता र तेस्रो हुने टोलीले क्रमशः ८ लाख, ४ लाख र २ लाख नगद पुरस्कार प्राप्त गर्नेछन् ।\nत्यस्तै विधागततर्फ सर्वोत्कृष्ट महिला तथा पुरुष खेलाडीले समान ५० हजार, उत्कृष्ट लिब्रो, सरभर, ब्लकर, लिफ्टर, स्पाइकर र टिम प्रशिक्षकले जनही २०–२० हजार प्राप्त गर्नेछन् ।\nयस्तै एनभीएले यसै प्रतियोगिताबाट सहभागी हुने उपत्यका बाहिरका टिमहरूलाई एकमुष्ठ १ लाख २० हजार र उपत्यका भित्रका सहभागी टिमका खेलाडीहरूलाई दैनिक २ सय ५० प्रति खेलाडी खाजा खर्च दिने सुरुवात समेत गर्ने भएको छ ।\nसंघको नीति अनुरुप हरेक टिममा ३ जना विदेशी खेलाडीलाई राख्न सक्ने प्रावधान गरेको छ ।\nयस प्रतियोगितामा पुरुषतर्फ टिपटप हेल्प नेपाल स्पोटर्स क्लब, एपीएफ, त्रिभुवन आर्मी क्लब, नेपाल प्रहरी टिम, कोशी प्रदेश, गण्डकी प्रदेश, सुदूरपश्चिम प्रदेश र बूढानीलकण्ठ भलिबल क्लबको सहभागिता रहने छ ।\nमहिलातर्फ नेपाल प्रहरी, एपीएफ क्लब, चन्द्रागिरि न्यू डायमण्ड, त्रिभुवन आर्मी क्लब, एभरेष्ट भलिबल क्लब, बुटवल र कर्णाली प्रदेश भलिबल टिमको सहभागिता रहने छ ।\n"
    },
    {
        "title": "लम्बोदर न्यौपानेलाई ३ वर्ष कैद, २५ करोड ६९ लाख जरिवाना",
        "date": 1714371787703,
        "source": "ok",
        "content": "\n१६ वैशाख, काठमाडौं । सम्पत्ति शुद्धीकरण गरेको आरोपमा दोषी ठहर भएका नेपाल इञ्जिनियरिङ कलेजका पूर्वअध्यक्ष लम्बोदर न्यौपानेलाई विशेष अदालतले ३ वर्ष कैद सजाय तोकेको छ ।\nअध्यक्ष टेकनारायण कुँवर, सदस्य राम बहादुर थापाको इजलासले उनलाई सहुलियतपूर्वक ३ वर्ष कैद गरेको हो ।\nविशेष अदालतले उनको स्वास्थ्यस्थिती, आर्थिक एवं सामाजिक अवस्था, पारिवारिक अवस्था र कसुरको अवस्था हेरेर सजाय तोकिएको जनाएको हो ।\nविशेष अदालतले उनलाई १२ करोड ८४ लाख विगो र त्यसको दोब्बर अर्थात २५ करोड ६९ लाख जरिवाना हुने फैसला गरेको छ ।\n"
    },
    {
        "title": "यसै आर्थिक वर्षदेखि बंगलादेशमा विद्युत् निर्यात हुन्छ : प्रधानमन्त्री",
        "date": 1714371787813,
        "source": "ok",
        "content": "\n१६ वैशाख, काठमाडौं । प्रधानमन्त्री पुष्पकमल दाहाल प्रचण्डले नेपाल, भारत र बंगलादेशका ऊर्जासम्बन्धी निकायहरूमाझ त्रिपक्षीय ऊर्जा व्यापार सम्झौता भइ यसै आर्थिक वर्षदेखि मित्रराष्ट्र बंगलादेशमा ४० मेगाबाट विद्युत् निर्यात गरिने बताएका छन् ।\nमर्स्याङ्‍दी–काठमाडौं २२० केभी डबल सर्किट प्रसारण लाइन तथा २२० केभी मातातीर्थ सबस्टेसनको आइतबार उद्घाटन गर्दै प्रधानमन्त्री प्रचण्डले गत जेठमा आफ्नो भारत भ्रमणका क्रममा भएको दीर्घकालीन विद्युत् व्यापारको प्रारम्भिक सहमतिले बजार सुनिश्चित गरेको बताए ।\n‘उक्त प्रारम्भिक सहमतिलाई मूर्तरुप दिन अन्तिम सम्झौतामा हस्ताक्षर भइसकेको छ । यो नेपालको जलविद्युत् विकास र बजार सुनिश्चिताका लागि अर्को महत्त्वपूर्ण र ऐतिहासिक खुड्किलो हुने मैले विश्वास लिएको छु,’ प्रधानमन्त्री प्रचण्डले भने, ‘नेपाल, भारत र बंगलादेशका निकायहरूबीच त्रिपक्षीय सम्झौता छिट्टै हुँदै छ । यसले नेपालको जलविद्युतको बजार विस्तार हुनेछ ।’\nउत्तरतर्फको छिमेकी देश चीनसँग पनि विद्युतको बजार पहुँच जोड्न चिलिमे–केरुङ प्रसारण लाइन निर्माण गर्न समझदारी बनिसकेको बताउँदै प्रधानमन्त्री प्रचण्डले यसका लागि दुई देशका संयन्त्रहरूले आवश्यक कार्यहरू गरिरहेको जानकारी दिए ।\nविकास निर्माणका कार्यक्रमलाई निरन्तर अगाडि बढाउनुपर्नेमा जोड दिँदै प्रधानन्त्री प्रचण्डले भने, ‘विकास आयोजनाहरूको काम रोकिनु हुँदैन । विकास र पर्यावरणबीच सन्तुलन कायम हुनेगरी योजनाहरू अगाडि बढाउन महत्वपूर्ण निर्णय गर्नुपर्नेछ ।’\nउनले विकास निर्माणको कार्यमा बाधक नभई व्यवहारिक बनिदिन अनुरोधसमेत गरे ।\nप्रधानमन्त्री प्रचण्डले विद्युत् प्रणालीमा देखिएको मौसमी असन्तुलन हटाउन ठूला जलाशययुक्त आयोजना निर्माण गरिने बताए ।\n‘१२ सय मेगावाटको बुढीगण्डकी जलाशययुक्त जलविद्युत् आयोजना, एकहजार ६३ मेगावाटको माथिल्लो अरुण अर्धजलाशययुक्त जलविद्युत् आयोजना, ६७० मेगावाटको दुधकोसी जलाशययुक्त जलविद्युत् आयोजना निर्माण प्रक्रिया अगाडि बढाइसकेका छौं,’ प्रधानमन्त्री प्रचण्डले भने, ‘साथै देशलाई दीर्घकालीन रूपमा कायापलट गराउन सक्ने राष्ट्रिय तथा क्षेत्रीय महत्त्वका कर्णाली चिसापानी १० हजार ८०० मेगावाटको आयोजनालाई प्राधिकरणमार्फत अध्ययन कार्य अगाडि बढाइएको छ ।’\nविश्व बैंकको नेतृत्वमा एक हजार ६३ मेगावाटको माथिल्लो अरुण र एसियाली विकास बैंकको नेतृत्वमा ६७० मेगावाटको दुधकोसी जलाशययुक्त जलविद्युत् आयोजनाको वित्तीय व्यवस्थापन सम्पन्न हुने चरणमा पुगेको प्रधानमन्त्री प्रचण्डले उल्लेख गरे ।\nदेशभित्र उत्पादित विद्युत् स्वदेशमै खपत गर्न सरकारले विद्युत् खपत वृद्धिसम्बन्धी कार्यायोजना मन्त्रिपरिषद्‍बाट पारित गराएर कार्यान्वयनमा ल्याइएको उल्लेख गर्दै प्रधानमन्त्री प्रचण्डले यसले विद्युत् खपत बढाउनका लागि दिशानिर्देश गर्ने बताए ।\nअहिले करिब ९८ प्रतिशत जनसंख्यामा विद्युतको पहुँच पुगेको उल्लेख गर्दै प्रधानमन्त्री प्रचण्डले आगामी डेढ वर्षभित्र देशलाई पूर्ण रूपमा विद्युतीकरण घोषणा गर्नेगरी सम्पूर्ण तयारी भइसकेको बताए ।\nउनले भने, ‘पूर्ण रूपमा विद्युतीकरण गर्न सक्ने आधार तयार हुनु एउटा महत्त्वपूर्ण ऐतिहासिक उपलब्धि हो । नेपालको विकासमा यो एउटा मुख्य खुड्किलो हो ।’\nमर्स्याङ्‍दी–काठमाडौं २२० केभी डबल सर्किट प्रसारण लाइन तथा २२० केभी मातातीर्थ सबस्टेसन निर्माण भएसँगै मर्स्याङ्‍दी नदी कोरिडोरमा निर्माण भएका र आगामी दिनमा सो क्षेत्रमा निर्माण हुने जलविद्युत् आयोजनाहरूको विद्युत् काठमाडौं उपत्यकामा ल्याउन यो आयोजना निर्माण गरिएको हो ।\nयो आयोजनाको निर्माणसँगै देशको सबैभन्दा बढी विद्युत् माग हुने  काठमाडौं उपत्यकाको विद्युत् आपूर्ति पर्याप्त, भरपर्दो, गुणस्तरीय र सुरक्षित हुने विश्वास लिइएको छ । देशको एकीकृत विद्युत् प्रणाली थप सुदृढ बनाउन महत्त्वपूर्ण योगदान पुग्ने विश्वास लिइएको छ ।\n"
    },
    {
        "title": "‘खजुरे ब्रो’को ट्रेलरमा कमेडी-एक्सन",
        "date": 1714371787882,
        "source": "ok",
        "content": "\nकाठमाडौं । रियर राई, महेश त्रिपाठी, नीति शाह र नवीन मानन्धरको शीर्ष भूमिका रहेको कमेडी–एक्सन फिल्म ‘खजुरे ब्रो’को ट्रेलर सार्वजनिक भएको छ । आइतबार काठमाडौंमा आयोजित पत्रकार सम्मेलनमा निर्माताले ट्रेलर सार्वजनिक गरे ।\n३ मिनेट १९ सेकेण्ड लामो ट्रेलरले फिल्मको कथावस्तु र चरित्र चित्रणबारे प्रकाश पार्छ । ट्रेलरमा फिल्मका चार शीर्ष पात्रको कथावस्तु चित्रण गरिएको छ । खजुरे ब्रो नामक पात्रको रोलमा रियर देखिएका छन्, जुन पात्र आफैंमा क्रेजी टाइपको छ ।\nसाबुनदेखि मःम खान तयार हुने खजुरे ब्रोलाई घरबाट पैसा कमाउन र विवाह गर्न दबाब छ । यो दबाबपछि उसले आफूलाई कसरी रुपान्तरण गर्छ भन्ने कथावस्तु यसमा छ । अर्को पात्रको रोलमा महेश देखिएका छन्, जुन पात्र सरकारी जागिरे, लेखक त हो तर लागूऔषधको दुर्व्यसनी पनि हो ।\nनवीन मानन्धर फिल्ममा एक सहकारी सञ्चालकको रोलमा छन् । तर उनी अध्यक्ष रहेको सहकारी संकटमा फस्छ र उनीविरुद्ध मान्छेले प्रदर्शन गर्छन् । नीति शाह खजुरे ब्रोको प्रेममा पर्छिन् । फिल्ममा नीतिलाई रियरकी ‘लभ इन्ट्रेस्ट’को भूमिकामा देखाइएको छ । यो लाइट-कमेडी फिल्मले धरान सहरको पात्र र त्यहाँको परिवेशलाई दर्शाउने प्रयत्न गरेको छ ।\n‘षडंग’ फेम्ड निर्देशक सुरज सुनुवारको यो दोस्रो निर्देशकीय फिचर हो । यो फिल्म वैशाख २८ गतेबाट प्रदर्शन तयारीमा छ ।\n<span data-mce-type=\"bookmark\" style=\"display: inline-block; width: 0px; overflow: hidden; line-height: 0;\" class=\"mce_SELRES_start\">﻿</span>\n"
    },
    {
        "title": "बझाङमा एमालेको अग्रता, माओवादी दोस्रो स्थानमा",
        "date": 1714371787959,
        "source": "ok",
        "content": "\n१६ वैशाख, काठमाडौं । बझाङ प्रदेश सभा १ ‘क’को मतगणनामा नेकपा एमालेका उम्मेदवार दमनबहादुर भण्डारीले अग्रता कायम राखेका छन् ।\n४२१५ सदर मतमध्ये भण्डारीले १५९३ प्राप्त गरेका छन् । नेकपा माओवादी केन्द्रका जनकबहादुर बुढाले ९९८ मत पाएका छन् ।\nउनलाई पछ्याइरहेका नेपाली कांग्रेसका उम्मेदवार अभिषेकबहादुर सिंहले ९५५ मत पाएका छन् । एकीकृत समाजवादीका उम्मेदवार दिलबहादुर सिंहले ५९५ मत प्राप्त गरेका छन् ।\nबझाङमा आइतबार दिउँसोदेखि मतगणना सुरु भएको थियो ।\n"
    },
    {
        "title": "सबै नागरिकलाई पेन्सन योजनामा समेट्ने तयारी छ : नागरिक लगानी कोष",
        "date": 1714371788027,
        "source": "ok",
        "content": "\n१६ वैशाख, काठमाडौं । नागरिक लगानी कोषले देशभरका सबै नागकिरकलाई नागरिक पेन्सन योजनामा समेटने तयारी गरेको जानकारी गराएको छ ।\nविराटनगरमा सम्पन्न नागरिक पेन्सन योजना सम्बन्धी अन्तरक्रिया कार्यक्रममा कोषका कार्यकारी निर्देशक पर्वतकुमार कार्कीले यस्तो जानकारी गराएका हुन् ।\nउनले यस योजनामा चैत मसान्तसम्म २१ करोड ६० लाख रुपैयाँ जम्मा भएको जानकारी दिए । यस अवधिसम्म सहभागी संख्या ६ हजार एक सय १० पुगेको छ ।\nचालु आर्थिक वर्ष २०८०/८१ बजेटमा नागरिक लगानी कोषमार्फत स्वरोजगरामा रहेका सबै नेपाली सहभागी हुने गरी नागरिक पेन्सन योजना सञ्चालन गर्ने भन्ने व्यवस्था अनुसार कोषले देशभरका सबै नागरिकलाई समेटने गरी कार्य सुरु गरेको कार्यकारी निर्देशक कार्कीले बताए ।\nयस योजनामा आय आर्जन गर्ने, प्रचलित कानुन बमोजिम स्थापना भएका संघ, संस्था, एवम् प्रतिष्ठानमा कार्यरत श्रमिक, कर्मचारी, स्वरोजगारमा रहेका सर्वसाधारण र गैरआवासीय तथा वैदेशिक रोजगारीमा रहेका नेपाली नागरिक सहभागी हुन सक्ने व्यवस्था रहेको छ ।\nयसमा सहभागी हुने बचतकर्ताहरूले न्यूनतम मासिक पाँच सय रुपैयाँदेखि अधिकतम आम्दानीको क्षमता अनुसार १० ले भाग जाने संख्यामा जम्मा गर्न सक्ने छन् ।\nबचतकर्ताको आम्दानीको आधारमा मासिक, त्रैमासिक, अर्धवार्षिक र वार्षिकरुपमा रकम जम्मा गर्न सकिने विशेषता योजनाको रहेको छ ।\nपेन्सन प्राप्त गर्न बचतकर्ताको उमेर साठ्ठी वर्ष पूरा भएको र कम्तीमा १५ वर्ष योगदान गरेको हुनुपर्ने व्यवस्था रहेको छ ।\nबचतकर्ताले १५ वर्षको बचत नगर्दै त्यसको ब्याज र प्रतिफल समेत एकमुष्ठ भुक्तानी लिन वा पेन्सनको रूपमा भुक्तानी लिन सक्नेछन् ।\nसहभागीले गरेको बचत, त्यसको ब्याज र कोषको लगानीवाट प्राप्त प्रतिफल समेत जोडी हुन आउने कुल रकमलाई १७० ले भाग गर्दा हुन आउने रकम प्रत्येक महिना निजको जीवनकालभर पेन्सन पाउने व्यवस्था कार्यविधिमा रहेको छ ।\n"
    },
    {
        "title": "झन्डै ५ महिना ग्राउन्डेड नेवानिको जहाज काठमाडौं अवतरण",
        "date": 1714371788081,
        "source": "ok",
        "content": "\n१६ वैशाख, काठमाडौं । नेपाल वायुसेवा निगमको न्यारोबडी जहाज नाइनएन–एकेएक्स जहाज इजरायलबाट काठमाडौं ल्याइएको छ ।\nइन्जिन मर्मतका लागि पछिल्लो तीन महिनायता इजरायलमा थियो । त्यसअघि नेपालमै लामो समय ग्राउन्डेड रहेको यो जहाजलाई लामो समय उडानयोग्य बनाउन नसक्दा राष्ट्रिय ध्वजाबाहक नेवानिले करोडौं आर्थिक क्षति बेहोर्नु परेको छ ।\nनिगमका प्रवक्ता रमेश पौडेलका अनुसार जहाज दुबई हुँदै शनिबार राति ९ः५६ मा अवतरण गरेको हो ।\nइन्जिनभित्रका ३१ वटा ब्लेड पुरै फेर्नुपर्ने भएको र यसका पार्टपुर्जाको अभावले मर्मतमा ढिला भएको तर्क निगमले गरेको छ ।\nयुद्ध प्रभावित क्षेत्र भएकाले समेत मर्मत ढिला भएको तर्क निगमको छ । तर, युद्धग्रस्तकै अवस्थामा निगमले जहाज इजरायल पठाएको विषयलाई भने आफ्नो कमजोरी स्वीकार गरेको छैन ।\n"
    },
    {
        "title": "युवती हत्या आरोपमा ९ वर्षपछि मामाका छोरा पक्राउ",
        "date": 1714371788172,
        "source": "ok",
        "content": "\n१६ वैशाख, काठमाडौं। सुनमाया किसान (सार्की) हत्याका आरोपीलाई प्रहरीले ९ वर्षपछि पक्राउ गरेको छ ।\nकाठमाडौंको साविक सेतीदेवी गाविस तौथलीस्थित कृष्ठरोग आरोग्य आश्रममा हत्या गरी शौचालयमा फालिएकी सुनमायाका हत्या आरोपीलाई प्रहरीले ९ वर्षपछि पक्राउ गरेको हो । पक्राउ पर्नेमा सुनमायाकै माामाका छोरा ४७ वर्षीय समरबहादुर सार्की छन् । उनलाई काठमाडौं उपत्यका अपराध अनुसन्धान कार्यालयको टोलीले चाल्नाखेल क्षेत्रबाट आइतबार पक्राउ गरेको हो ।\nम्याग्दीको साविक कुहु गाविसका ५ का समरबहादुर फुपुकी छोरीको हत्या गरी भारत पुगेका थिए । पछिल्लो समय भारतको पन्जाबमा बस्दै आएका उनी नेपाल आएको भन्ने सूचनाका आधारमा पक्राउ गरिएको अपराध अनुसन्धान कार्यालयका एसएसपी सोमेन्द्रसिंह राठौरले बताए ।\n१ कात्तिक २०७१ मा समरबहादुरले फुपुकी छोरी सुनमायाको हत्या गरेको आरोप छ । सुनमाया जेटिए थिइन् । उनी कीर्तिपुरस्थित कृषि कार्यालयमा काम गर्थिन् । समरबहादुर बुवा गंगाबहादुर तथा सुनमायाकी मामा कुष्ट रोग लागेका कारण कृष्ठरोग आरोग्य आश्रममा बस्दै आएका थिए ।\nढुंगे अड्डामा ज्यामी काम गर्ने समरबहादुर घटना हुने अघिल्लो दिन बुवा भेट्न भनेर आरोग्य आश्रममा पुगेका थिए । सोही बेला सुनमाया पनि मामालाई भेट्न भनेर पुगेकी थिइन् ।\nत्यतिबेला गंगाबहादुर बाहिर गएकाले उनीहरु दुई जना मात्रै कोठामा थिए । आरोग्य आश्रममा राति सुत्ने क्रममा विभिन्न केटाहरुसँग फोनमा बोलेको भन्दै सुनमाया र समरबीच विवाद भएको सोही क्रममा समरले हत्या गरेको खुलेको अनुसन्धान अधिकृत डीएसपी सुरक्षा केसीले बताइन् ।\nठूलो स्वरमा बोलेको भन्दै समरले सुनमायाको मोबाइल समेत फालेकी थिइन् । त्यसपछि विवादले झनै उग्र रुप लिएपछि सुनमायाले हसियाँले प्रहार गर्दा समरको औलामा चोट लागेको थियो । हसियाँ खोस्नदे क्रममा सुनमायाले समरको हात समेत टोकिदिएको अनुसन्धान अधिकृत केसीले बताइन् ।\nसमरले धकेलेपछि सुनमायाको टाउको खाटमा ठोक्किदा उनी बेहोस भएकी थिइन् । आधा घण्टासम्म पनि सुनमायाको होस नआएसपछि समरले हातले सुनमायाको घाँटी थिचेर हत्या गरेको खुलेको डीएसपी केसीले बताइन् ।\nहत्यापछि शवलाई शौचालयमा राखेर उनी भारतको सिलोङ्गो भन्ने ठाउँ पुगेका थिए ।\n"
    },
    {
        "title": "सस्तोमा नक्कली हवाई टिकट बेच्ने युवती पक्राउ",
        "date": 1714371788267,
        "source": "ok",
        "content": "\n१६ वैशाख, काठमाडौं । हवाई टिकट मिलाइदिने भन्दै ठगी गरेको आरोपमा एक युवती पक्राउ परेकी छन् ।\nतारकेश्वर नगरपालिका–५ कि २९ वर्षीया सुनिता लामिछानेलाई काठमाडौं उपत्यका अपराध अनुसन्धान कार्यालयको टोलीले शुक्रबार गोकर्णेश्वरको नमूना बस्तीबाट पक्राउ गरेको हो ।\nफेसबुकमार्फत चिनजान भएका व्यक्तिहरूलाई उनले सस्तोमा हवाई टिकट मिलाइदिने भन्दै ठगी गर्दै आएकी थिइन् । उनले बागबजारमा ज्वाइन्ट भिजन ट्राभल एण्ड टुर्स प्रालि सञ्चालन गर्दै आएको खुलेको छ ।\nअहिलेसम्म उनले ८ जनालाई ठगी गरेको प्रहरीले जनाएको छ । सस्तोमा हवाई टिकट भन्दै नक्कली हवाई टिकट दिएर ठगी गरेको खुलेको अपराध अनुसन्धान कार्यालयका एसपी तथा प्रवक्ता रवीन्द्र रेग्मीले बताए ।\nउनीविरुद्ध बैंकिङ कसुरका तीन वटा मुद्दासमेत जिल्ला प्रहरी परिसर काठमाडौंमा परेको खुलेको छ ।\n\n"
    },
    {
        "title": "इलाममा ३ वडाको मत गन्दा कांग्रेसको अग्रता कायमै, सुहाङले घटाए मतान्तर",
        "date": 1714371788347,
        "source": "ok",
        "content": "\n१६ वैशाख, इलाम । इलाम-२ को उपनिर्वाचनको मतगणनामा नेकपा एमालेका उम्‍मेदवार सुहाङ नेम्वाङले  नेपाली कांग्रेसका उम्मेदवार डम्बरबहादुर खड्कासँगको मतान्तर घटाएका छन् ।\nफाकफोकथुम गाउँपालिका १, २ र ३ वडाको मतगणना गर्दा नेम्वाङले कांग्रेसका उम्‍मेदवार खड्कासँगको मतान्तर २८ मा झारेका छन् ।\n४ हजार १ सय ५० मत गणना हुँदा कांग्रेसका खड्काले १ हजार ६५८  र एमालेका नेम्वाङले १ हजार ६३० मत पाएका छन् । वडा नं १ र २ को मतगणनामा कांग्रेस उम्मेदवार खड्का ८० भन्दा बढी मतान्तरले अगाडि थिए ।\nगत स्थानीय निर्वाचनमा फाकफोकथुमको १ र २ वडामा कांग्रेसले जितेको थियो भने वडा नं ३ को वडाध्यक्षमा एमाले उम्मेदवार निर्वाचित भएका थिए ।\nयस्तै तेस्रो स्थानमा रहेका स्वतन्त्र उम्मेदवार डकेन्द्र थेगिमले ४३० मत पाएका छन् भने चौथो स्थानमा रहेका राष्ट्रिय स्वतन्त्र पार्टीका उम्मेदवार मिलन लिम्बुले ३०८ मत पाएका छन् ।\n"
    },
    {
        "title": "राष्ट्रियसभा सदस्य अञ्जान शाक्यले लिइन् शपथ",
        "date": 1714371788436,
        "source": "ok",
        "content": "\n१६ वैशाख, काठमाडौं । राष्ट्रिय सभा सदस्य डा. अञ्जान शाक्यले शपथ ग्रहण गरेकी छन् । राष्ट्रिय सभाका अध्यक्ष नारायणप्रसाद दाहालले आइतबार सिंहदरबारमा एक समारोहका बीच शाक्यलाई पद तथा गोपनीयताको शपथ गराएका हुन् ।\nशाक्यलाई मन्त्रिपरिषद्को सिफारिसमा राष्ट्रपति रामचन्द्र पौडेलले यही वैशाख ६ गते राष्ट्रिय सभाको सदस्य पदमा मनोनित गरेका थिए ।\nसांसद शाक्यलाई सांसदको लोगो हस्तान्तरण गर्दै राष्ट्रिय सभाका अध्यक्ष दाहालले बधाइ दिए । त्यस अवसरमा राष्ट्रिय सभाका सांसदहरु र संसद सचिवालयका कर्मचारीहरुले पनि उनलाई बधाई दिएका छन् ।\nशपथ ग्रहणपछि सांसद शाक्यले देश र जनताको हितमा इमान्दारिताका साथ काम गर्ने प्रतिवद्धता व्यक्त गरिन् । उनले राष्ट्रिय सभाको गरिमा उचाइमा पुर्‍याउन पनि आफूले सक्दो पहल गर्ने बताइन् ।\n‘मैले खास काम गर्ने भनेको देश र जनताको लागि हो । त्यसैले मेरो भूमिका इमान्दारिताका साथ बफादार रहेर देश र जनताको लागि मेरो आजदेखिको सम्पूर्ण काम समर्पित गर्न चाहन्छु’, उनले भनिन्, ‘राष्ट्रियसभाको गरिमालाई उचाइमा पुर्‍याउनका लागि जे जस्ता काम पनि मैले बफादार भएर इमान्दारिताका साथ काम गर्नेछु ।’\n"
    },
    {
        "title": "दाङको राजपुरमा आगलागी, ३४ घरगोठ जले",
        "date": 1714371788501,
        "source": "ok",
        "content": "\n१६ वैशाख, तुलसीपुर । दाङको राजपुर गाउँपालिका–७ हाडबास गाउँमा आगलागी हुँदा २४ घर जलेर नष्ट भएका छन् ।\nआगलागीले १० वटा गोठसमेत जलेर नष्ट भएको वडा नं ७ का अध्यक्ष पुष्कर वलीले जानकारी दिए । हाडबास गाउँमा २५ वटा घर थिए ।\nआगलागी भएका सबै घर खरले छाएका थिए । जस्ताले बनाएको एउटा घर भने जोखिएको छ ।\nनजिकै रहेको वनबाट लागेको आगो गाउँमा पसेको थियो । वनमा लागेको आगो अझै नियन्त्रणमा आएको छैन । वन क्षेत्रभित्रको बस्ती भएकाले क्षति भएको वडाध्यक्ष वलीले बताए ।\n"
    },
    {
        "title": "अध्यादेशबाट कानुनमा गरिएको संशोधन लगानी वातावरण सुधारप्रतिको प्रतिबद्धता हो : अर्थमन्त्री",
        "date": 1714371788599,
        "source": "ok",
        "content": "\n१६ वैशाख, काठमाडौं । अर्थमन्त्री वर्षमान पुनले हालै अध्यादेशमार्फत ९ वटा कानुनमा गरिएको संशोधन कानुनी सुधारमा नेपालको प्रतिबद्धताको प्रमाण भएको बताएका छन् ।\nकाठमाडौंमा सुरू लगानी सम्मेलनको छलफलमा भाग लिँदै उनले यसले कानूनी सुधारमा नेपालको दृढ प्रतिवद्धताको प्रमाण दिने बताए । मन्त्री पुनले यो काम नेपालको निजी क्षेत्रको परामर्शमा गरिएको पनि बताए ।\nनेपालले कानुनी र नियामकीय सुधार र प्रक्रियागत सरलीकरण मार्फत देशको व्यावसायिक वातावरण सुधार गर्न काम गरिरहेको बताउँदै विवाद समाधान गर्ने संयन्त्र पनि रहेको उल्लेख गरे ।\nपुनका अनुसार सरकारले करसम्बन्धी कानुनलाई थप लगानीमैत्री बनाउँदैछ । अध्यादेशमार्फत केही नेपाल ऐन संशोधन गरेको सरकारले विश्व भन्सार सङ्गठन र विश्व व्यापार संगठनको सिद्धान्त र अभ्यास अनुरूप नयाँ भन्सार विधेयक पनि संसदमा पेस गरेको उनले बताए ।\nदेशको कानुनी व्यवस्था तथा आर्थिक परपाटीबारे चर्चा गर्दै उनले सरकारले हरेक वर्षझैं यस वर्षको जेठ मध्यमा आगामी आर्थिक वर्षको बजेट सार्वजनिक गर्ने र सरकारले वैदेशिक लगानीलगायत विभिन्न क्षेत्रमा केही नीति तथा कार्यक्रम घोषणा गर्ने पनि बताए ।\nलगानी सम्मेलन अन्तर्गत ‘नेपालमा लगानीको वातावरण’ विषयक पहिलो सत्रमा उनले भने, ‘नेपाल रणनीतिक रूपमा दुई ठूला र बढ्दो अर्थतन्त्र चीन र भारतको बीचमा अवस्थित छ । यसले नेपालमा स्वदेशी तथा विदेशी लगानीका लागि ठूलो अवसर प्रदान गरेको छ ।’\nयसबाहेक प्राकृतिक सम्पदामा देश धनी रहेको बताउँदै उनले भने, ‘नेपालको आर्थिक वृद्धिका प्रमुख संवाहक ऊर्जा, पर्यटन, सूचना प्रविधि, कृषि र पूर्वाधार विकासलगायतका क्षेत्र हुन् ।“\nमन्त्री पुनले नेपालमा जलविद्युत् उत्पादनको प्रचुर सम्भावना भएको बताए । उत्पादित बिजुली छिमेकी मुलुकमा निर्यात गरेर आम्दानीको प्रमुख स्रोत बन्न सक्ने उनको भनाइ छ ।\nनेपाल विश्वव्यापी साझा प्रतिबद्धता अनुसार कार्बन उत्सर्जन कम गर्न नवीकरणीय र स्वच्छ ऊर्जाको आपूर्तिमा योगदान दिन तत्पर रहेको पनि दाबी गरे ।\nकानुनी वातावरणबारे चर्चा गर्ने क्रममा उनले भने, ‘विदेशी लगानी र प्रविधि हस्तान्तरण ऐनले आवेदन गरेको ७ दिनभित्र प्रत्यक्ष विदेशी लगानीको स्वीकृति प्राप्त हुने व्यवस्था गरेको छ । आईटी लगानीमा स्वीकृतिको स्वचालित व्यवस्था सुरु गरेका छौं ।’\nविदेशी लगानी र प्रविधि हस्तान्तरण ऐनले नाफा फिर्ता स्वीकृति १५ दिनभित्र दिइने व्यवस्था गरेको छ । ऐनमा सिंगल विन्डो सेवा केन्द्रको पनि प्रावधान छ जसमार्फत विदेशी लगानीकर्ताहरूले विभिन्न सरकारी निकायको सेवामा सहज पहुँच पाउन सक्छन् ।\n‘नेपालको कानूनले कुनै पनि विदेशी कम्पनीलाई कुनै पनि कारणले राष्ट्रियकरण नगरिने ग्यारेन्टी दिएको छ,’  पुनले भने, ‘नेपाल लगानि बोर्डले  ठूला लगानी परियोजनाहरू स्वीकृत गर्नुका साथै देशमा सार्वजनिक–निजी साझेदारी (पीपीपी) परियोजनाहरूको व्यवस्थापनमा पनि काम गर्छ ।’\nनेपालले केही देशहरूसँग द्विपक्षीय लगानी सम्झौता र दोहोरो कर परित्याग सम्झौता गरेको छ भने भर्खरै द्विपक्षीय लगानी सम्झौता (बीआईए) को मोडेल फ्रेमवर्क स्वीकृत गरेको छ ।\nपुनले भने, ‘अन्य देशहरुसँग यस्ता धेरै सम्झौता गर्ने नेपालको दृढ प्रतिबद्धता छ । हाम्रो कर प्रणाली अन्तर्राष्ट्रिय मापदण्डसँग मिल्दो छ र हामी परिवर्तनको सन्दर्भमा हाम्रा कर कानुन र प्रक्रियाहरूलाई नजिकबाट र नियमित रूपमा समीक्षा र अद्यावधिक गर्दैछौं ।’\nमन्त्री पुनले बहुराष्ट्रिय कम्पनीहरू नेपालका ठूला करदाता भएको तथ्यले नेपालमा लगानी गर्ने धेरै अवसर रहेको संकेत गर्ने बताए ।\nनेपाल सरकारको तर्फबाट लगानीकर्तालाई नेपालमा यो अवसरको फाइदा उठाउन उनले अनुरोध समेत गरे ।\n"
    },
    {
        "title": "भाष्य निर्माणमा नकारले लपेटिएको नेपाली समाज",
        "date": 1714371788673,
        "source": "ok",
        "content": "\nनकारात्मक भाष्य निर्माणको पाटोबाट आफ्नो मतलाई सुरुवात गरौं। शहरिया एलिट तथा मध्यम वर्गको जीवनशैली, सोचाइ र उपभोगको अवस्था स्वाभाविक हिसाबले ग्रामीण क्षेत्रको भन्दा पृथक् हुन्छ। यातायात, विद्युत्, इन्टरनेट, खानेपानी लगायत सुविधासँग जोडिएपछि ग्रामीण क्षेत्रले सुगमताको लामो सास फेर्छ। तर त्यसको अलावा शहरले सुशासन खोजिरहेको हुन्छ।\nसडकमा ट्राफिक जाम नहोस्, प्रशासनमा काम फटाफट होस्। धुवाँ–धुलो र होहल्लाले जीवनलाई प्रभावित नपारोस्। शिक्षा र स्वास्थ्य गुणस्तरीय र भरपर्दो होस्। महङ्गीले चुलोमा निरन्तर आक्रमण नगरोस्। रोजगारीका पर्याप्त अवसरहरू सृजना होउन् र सरकारले बारम्बार नीतिगत फेरबदल गरेर व्यापार व्यवसायमा प्रहार गर्ने काम नगरोस्।\nहेर्दा, सुन्दा बहुतै सरल लागे पनि माथिका शर्तहरू देश विकासको मूल खम्बा हुन्।\nतर, पुराना राजनीतिक दल र नेताहरूको धोकाधडी र गलफत्ती, प्रदेश सरकारको ६-६ महिनामा भइरहेको फेरबदल, राजनैतिक नियुक्ति पाएका व्यक्तिहरूको विगत, नेता र तिनका आफन्त र नातागोताहरूको भ्रष्टाचार, तस्करी र कमिसनमा संलग्नताले शहरिया वर्ग सहित आम सर्वसाधारण आक्रान्त बनेका छन्। यो पृष्ठभूमिमा देशले धेरथोर विकासको लय समात्दा पनि सकारात्मक भाष्यको निर्माण हुनसक्दैन।\nनेपालको शहरिया वर्ग यिनै मुद्दाहरूबाट आफू आक्रान्त बनेको र निस्सासिएको महसुस गरिरहेको छ। सञ्चारमाध्यम, गोष्ठी, कार्यशाला वा कफी शपहरूका बहस वा गफ यिनैका दुष्परिणामहरू हुन्।\nअब भाष्य निर्माणको अर्को पाटो हेरौं।\nनयाँ वर्षको सुरुवातीसँगै गत वैशाख ३ गते नागढुङ्गादेखि सिस्ने खोलासम्मको २ हजार ६६७ मिटर लामो सुरुङ मार्गको ब्रेक–थ्रु भयो। सुनकोशी-मरिन डाइभर्सन बहुउद्देश्यीय परियोजनाको टनेल खन्ने काम पनि वैशाख महिनाभित्रै सम्पन्न हुने सम्बन्धित स्रोतको दाबी छ।\nचिनियाँ राजदूत छन सोङका अनुसार यस आयोजनामा अत्याधुनिक मेशिनको सहायताले एक महिनामा १ हजार ५०३.३ मिटर सुरुङ खनेर विश्व कीर्तिमान कायम गरेको छ। यसअघि यस्तो कीर्तिमान १ हजार २२४.१३ मिटर रहेको समेत उनको दाबी थियो।\nत्यसैगरी विद्युत् उत्पादन र विद्युतीकरणको पछिल्लो रफ्तार स्मरणयोग्य नै छ। स्वतन्त्र ऊर्जा उत्पादकहरूको संस्था ‘इप्पान’का अनुसार २०८० मा मात्रै ५५१ मेगावाट जडित क्षमताको ऊर्जा परियोजना सञ्चालनमा आएका छन्। नेपाल विद्युत् प्राधिकरणका अनुसार २०८० मा थपिएको समेत गरी नेपालको कुल जलविद्युत् जडान क्षमता ३ हजार १४५ मेगावाट पुगेको छ।\nयसअघि २०८० साउनमा पत्रकार सम्मेलन मार्फत नेपाल विद्युत् प्राधिकरणका प्रबन्ध निर्देशक कुलमान घिसिङले ९५ प्रतिशत जनसंख्या विद्युत्‌को पहुँचमा पुगेको जानकारी दिएका थिए। केही वर्ष अगाडि दैनिक १६ घण्टासम्म लोडसेडिङको मार खेपेको नेपाली समाज अहिले विद्युत् बिक्रीबाट अर्बौंको आम्दानीको खबर सुनिइरहेको छ।\nत्यसैगरी नेपाली सेनाले निर्माण गरिरहेको काठमाडौं–तराई/मधेश द्रुतमार्गको सुरुङ, पुल र सडक निर्माणको काम तीव्र रूपमा अघि बढिरहेको छ। पर्यटकको आगमन पनि सन्तोषजनक रहेको तथ्याङ्कहरूले देखाइरहेको छ। सन् २०१९ मा ११ लाख ९० हजार पर्यटक आएकोमा २०२३ मा यो संख्या १० लाख १४ हजार ८७६ मा पुगेको छ।\nकोभिड महामारीले अलगथलग पारेको पर्यटन व्यवसाय लगभग कोभिड-पूर्वको अवस्थामा फर्किएको छ। त्यस्तै सूचनाप्रविधिको क्षेत्रले गुणात्मक फड्को मारेर कुल गार्हस्थ्य उत्पादन (जीडीपी)मा पर्यटन व्यवसायलाई पछ्याइरहेको काठमाडौंस्थित अनुसन्धानमूलक संस्था आईआईडीएसको पछिल्लो अध्ययनले देखाएको छ। संस्थाका अनुसार सन् २०२२ मा आईटी सेक्टरले ५१५ मिलियन अमेरिकी डलर बराबरको सेवा आपूर्ति गरेको थियो जुन कुल जीडीपीको १.४ प्रतिशत हो।\nनेपाल श्रीलङ्का बन्दैछ भनेर सडकदेखि संसद्सम्म चर्को बहस पैरवी भएको दुई वर्ष वरिपरि हुनथालेको छ। वैदेशिक मुद्रा सञ्चितिको मात्र वस्तु तथा सेवा आयातको लागि झण्डै साढे ६ महिनाका लागि पर्याप्त रहेको तथ्याङ्कले देखाएको थियो। तर नेपाल राष्ट्र बैंकको पछिल्लो तथ्याङ्कले आर्थिक वर्ष २०८०/८१ को आठ महिनाको आयातलाई आधार मान्दा बैंकिङ क्षेत्रसँग रहेको विदेशी विनिमय सञ्चितिले १४.८ महिनाको वस्तु आयात धान्न पर्याप्त रहेको देखाएको छ।\nदेश पहिलेभन्दा झन् बिग्रियो, भत्कियो, हरेक नकारात्मकताले सिमाना नाघिसक्यो भनेर अहिले होहल्ला भइरहेको छ। के पहिलेका शासकहरूले देशलाई स्वर्ग बनाएका थिए ? हामी पहिले सुशासन र अमनचयनले व्यवस्थित भएका थियौं र अहिले त्यो भत्कियो ? बिल्कुल होइन।\nसमाज र चेतना जहिले विज्ञान र प्रविधिको विस्तारसँगै विस्तार र समृद्ध हुँदै जान्छ। नेपाली समाज पनि त्यसबाट अछुतो छैन। चेतनाको स्तर अभूतपूर्व विकास भएको छ। रोजगारीको लागि देशको सीमा नाघेर संसारको कुनाकुनामा पुगेको छ। हुनत विदेशी गन्तव्यलाई असाध्यै नकारात्मक कोणले हेर्ने बानी नेपालीको छ। तर आर्थिक विकास र भूमण्डलीकरणको लेन्सले हेर्दा आजको युगमा यो अपरिहार्य बनेको छ।\nगाउँगाउँमा मोटरबाटो पुगेको छ। बिजुली तथा सञ्चारले गाउँलाई देश-विदेशसँग जोडेको छ। पहाडमा घण्टौं लागेर खानेपानी बोक्ने समस्या हटेको छ। दाउरालाई ग्याँस चुलेले विस्थापित गरेको छ। ह्वाइट हाउसमा जो वाइडेन र दूरदराजमा बस्ने हाम्रा आमा-बाहरूले टेलिभिजनमा देख्ने, हेर्ने घटना, सिनेमा, समाचार एउटै हुन्।\nगाउँले जनसमुदायलाई विकास भएको छ कि छैन भनेर सोध्ने हो भने विरलैले भन्लान् कि भएको छैन भनेर। छोटो समयमै नेपाली ग्रामीण समाज नयाँ स्थानमा उभिएको छ।\nत्यसैगरी नेपाली समाज आर्थिक-सामाजिक-सांस्कृतिक कोणबाट तीव्र संक्रमणको अवस्थामा छ। माओवादी युद्ध, २०६२-६३ को जन-आन्दोलन र अन्य स-साना आन्दोलनहरूले स्थापित गरेका मुद्दाहरू संस्थागत भए पनि अपेक्षित जनआकांक्षा पूरा गर्न नसक्दा संकटमा परेका छन्।\nर, त्यसको संशोधन वा विघटनका मागहरूले सडक तात्न थालेको छ। वैदिशिक रोजगारी र अध्ययन नयाँ फेसनको रूपमा उदाएको छ। गणना गर्दा एउटा सानो गाउँमा करोडपतिको संख्या १०० भन्दा माथि पुग्न गाह्रो छैन। अमेरिका, युरोप, अष्ट्रेलिया, दक्षिणकोरिया, जापान, इजरायल अहिले नेपालीको लागि पानीपँधेरो जस्तो बन्न थालेको छ।\nत्रिभुवन विमानस्थलमा देखिने दैनिक हजारौं युवाको लस्करले यसलाई पुष्टि गरिरहेको छ। जनसङ्ख्या वृद्धिदर ह्वात्तै घटेको छ। केही दशक अगाडिसम्म आधा दर्जन बढी सन्तानको जन्म सामान्य जस्तै थियो। अहिलेको युवापुस्ता ३५ वर्ष पुग्दासम्म बिहेवारीको लागि हतार गर्दैन। जन्मदर १ प्रतिशत तल झरिसकेको छ। बन्द समाज भूमण्डलीकरणसँग एकाकार भएको छ। अंग्रेजी नयाँ वर्षदेखि जन्मदिन मनाउने विदेशी शैली यतिखेर आम-संस्कृतिको रूपमा विकास भएको छ। गहिरोसँग नियालेर हेर्दा नेपाली अर्थ-सामाजिक संरचनामा कायापलट भएको देखिन्छ।\nयहाँनेर प्रश्न उठ्छ कि नेपाली समाज किन यतिविघ्न कृतघ्न छ। प्रगति, विकास र सकारात्मक रूपान्तरणलाई किन नजरअन्दाज गरिरहेको छ ? भू-राजनीतिमा शक्तिहरूको निर्माण र विनिर्माणले भाष्यको निर्माण कसरी हुन्छ भन्नेबारे पछिल्ला केही अन्तर्राष्ट्रिय घटनाहरूको समीक्षा गरौं।\nपहिलो- अमेरिका लगायत अन्य युरोपियन बुद्धिजीवी, विद्वत् समुदाय, अनुसन्धानमूलक संघ-संस्थाहरू, सञ्चारमाध्यम लगायतले सन् १९८० यता चीनले तीव्र गतिमा आर्थिक विकास गर्‍यो र ८०० लाख मानिसलाई गरिबीको रेखाबाट माथि उठायो। तर चीन सन् २०१२ मा सी जिनपिङको सत्ता आरोहणसँगै तीव्र गतिमा निरंकुश र अधिनायकवादको दिशामा अगाडि बढिरहेको छ। यसले उदार र खुला बजारमा आधारित विश्व व्यवस्था (रुल्स बेस्ड इन्टरनेशल अर्डर) लाई उल्टाउँदैछ।\nदोस्रो- जारी रूस-युक्रेन, इरान-इजरायल र इजरायल-प्यालेस्टाइन युद्धले अमेरिकाको वैश्विक श्रेष्ठता अन्त्य गरिदिएको छ र विश्व दोस्रो शीतयुद्धमा प्रवेश गरेको छ।\nतेस्रो- चिनियाँ अर्थतन्त्रमा चुचुरो (पिक) मा पुगेको छ। अब चीनले अमेरिकालाई उछिनेर विश्वको पहिलो अर्थतन्त्र बन्न सक्दैन।\nचौथो- भारतीय अर्थतन्त्रको विस्तार लोभलाग्दो छ। यसले चिनियाँ अर्थतन्त्रलाई समेत उछिन्ने सामर्थ्य राख्छ। सन् २०३० भित्र नै ७ ट्रिलियन जीडीपीको रूपमा विश्वको तेस्रो अर्थतन्त्रमा दरिनेछ।\nअन्तर्राष्ट्रिय भूराजनीतिक प्रतिस्पर्धाले भाष्यको निर्माण कसरी गर्दछ भन्ने यी केही उदाहरणहरू हुन्। यो भाष्य निर्माणमा मुख्यतः पश्चिमा सञ्चारमाध्यम, बुद्धिजीवी र संघ–संस्थाहरू रहेका छन्। सन् १९९० पछिको अमेरिकी नेतृत्वको एकध्रुवीय विश्व व्यवस्थामा चीन, रूस, इरान, उत्तरकोरिया, भेनेजुएला जस्ता देशहरूले चुनौती खडा गरेपछि क्रमिक रूपमा यस्ता भाष्यहरूले विश्वस्तरीय रूप ग्रहण गर्दै गइरहेका छन्।\nअब भाष्य निर्माणबारे केही व्याख्या गरौं।\nअर्थशास्त्री स्टेफेन रोचले आफ्नो पुस्तक ‘एक्सिडेन्टल कन्फ्लिक्टः अमेरिका, चाइना एण्ड द फल्स न्यारेटिभ’मा अमेरिका र चीनबीच जारी संघर्षले निर्माण गरेको कथा र त्यसले निर्माण गरेको ‘झुटा भाष्य’ (फल्स न्यारेटिभ)ले दुई देशलाई कसरी विनाशकारी युद्धतर्फ डोहोर्‍याइरहेको छ भन्ने स्पष्ट पार्दै भनेका छन्, ‘झूटको दोहोर्‍याइले प्रायः विश्वास पैदा गर्छ।’\nएक शताब्दी अगाडि नै शोभियतकालीन मार्क्सवादी दार्शनिक लेनिनले भनेका छन्, ‘एउटा झुट बारम्बार बोलियो भने त्यो सत्य बन्छ।’ भाष्य एकैपटक वा एकै दिनमा स्थापित हुँदैन। यसको लागि अथक् र निरन्तरको प्रयत्न चाहिन्छ।\nसन् २०१३ को नोबेल पुरस्कार विजेता अर्थशास्त्री रोबर्ट जे. शिलरले, भाष्य निर्माणबारे आफ्नो पुस्तक ‘न्यारेटिभ इकोनोमिक्स’ मा भनेका छन्- उदाहरणका लागि, बीसौं शताब्दीको दोस्रो आधाका कथाहरूले स्वतन्त्र बजारहरूलाई ‘कुशल’ बजारको रूपमा व्याख्या गर्दछ, त्यसैले सुधारका लागि चालिने सरकारी कदमहरू पनि अप्रभावी हुन्छन्। तर समयक्रमले यसलाई पुष्टि गर्न सकेन। २००८ को वित्तीय संकट, २०१९ को अन्त्यतिर सुरु भएको कोभिड-१९ महामारी र वातावरणीय परिवर्तनले निरन्तर सरकारी हस्तक्षेपको माग गरिरहेको हुन्छ।\nविमजी.कमका अनुसार ‘भाष्य भनेको कुन घटनासँग सम्बन्धित र कुन क्रममा सम्बन्धित हुने भन्ने छनोट हो- त्यसैले यो कथा आफैं भन्दा पनि कथाको प्रतिनिधित्व वा विशिष्ट अभिव्यक्ति हो।’\nप्राध्यापकद्वय आन्द्रेयस एन्टोनियाडस र वेन ओ’लफलिनले भाष्यबारे आफ्नो मत राख्दै भनेका छन्- ‘भाष्यले आफूलाई सामान्यतः मानव कार्यसँग जोडिएका अनुक्रमहरूको बारेमा कथाहरू सुनाउने अभ्यासको रूपमा वर्णन गर्दछ।’\nनयाँ बन्ने र पुरानो भत्किने प्रक्रियामा भाष्यको निर्माण तेज गतिमा निर्माण र विस्तार हुनेगर्दछ। भाष्य निर्माणलाई विकास वा विघटनको साधनका रूपमा पनि परिभाषित गर्न सकिन्छ। भाष्य निर्मणको लागि लामो अनुभव, बारम्बार युद्धमा संलग्न, दुस्मनको शक्ति, रणनीति र योजनालाई स्पष्टसँग बुझेको र त्यसले आफूलाई पार्न सक्ने प्रभाव र खतराबारे सूक्ष्म ज्ञान भएको हुनुपर्छ।\nभाष्य निर्माणका लागि अमेरिकी र युरोपियनहरू अब्बल मानिन्छन्। पर्याप्त आर्थिक स्रोतसाधन र स्थापित सञ्चारमाध्यम तथा भाषाको कारण उनीहरूको भाष्य छिटो बिक्ने र विश्वभरि प्रवाह हुने गर्दछ। तर अन्य उदाउँदा शक्ति राष्ट्रहरू यसमा कमजोर देखिन्छन् वा पश्चिमाहरूले नै त्यस्तो भाष्यको निर्माण गर्ने गर्दछन्।\nभाष्यलाई भाइरल बनाउने काम स्थापित व्यक्तित्वहरूको हो। सामाजिक सञ्जाल, पत्रिका तथा टेलिभिजन वा सूचना वा सञ्चारका माध्यमहरू, कलाकार, बुद्धिजीवी, खेलाडी, लेखक वा अन्य कुनै स्थापित संघ–संस्थाले हो। नेपालमा यस्ता स्थापित व्यक्ति तथा संस्थाहरूले सकारात्मक भाष्य भन्दा नकारात्मक भाष्यको निर्माणमा बढी जोड दिइरहेका छन्।\nभाष्यले कथालाई जानकारीमा वा अझ भन्नुपर्दा, प्राप्तकर्ता (अडियन्स) को लागि ज्ञानमा परिणत गर्दछ। प्रत्येक ‘कथाको घटना’ ज्ञानको एक एकाइ हो जुन दर्शकहरूलाई चाहिन्छ।\nमूलतः भाष्यको निर्माण शक्तिशालीहरूले गर्ने गर्दछन्। आर्थिक स्रोतसाधनको प्रयोग गरी सञ्चारमाध्यमहरूको सुव्यवस्थित परिचालनबाट भाष्यको निर्माण गरेको देखिन्छ। भाष्यको निर्माण आफ्ना रणनीतिक अभीष्टहरू परिपूर्तिका लागि गरिन्छ। मुख्यतः आफ्ना विरोधीहरूले प्राप्त गरेको ख्यातिलाई निस्तेज गर्न भाष्यको सिर्जना र स्थापित गरिन्छ।\nभाष्य निर्माणको ज्ञान र अनुभवमा नेपालीहरू विश्वमै सबैभन्दा कमजोर छन् वा भाष्य कसरी निर्माण गर्ने र स्थापित गर्ने भन्नेबारे सामान्य जानकारी समेत छैन। केही स्थापित बनेका भाष्यहरू नियोजित, योजना र रणनीतिमा होइनन्, बहकावमा स्थापित बनेका हुन्।\nअन्त्यमा चर्चित अमेरिकी राजनीतिशास्त्री फ्रान्सिस फुकुयामाले आफ्नो चर्चित पुस्तक ‘पोलिटिकल अर्डर एण्ड पोलिटिकल डिके’मा ‘राष्ट्रिय भाष्य’बारे विशद व्याख्या गर्दै भनेका छन्, ‘भाष्य नागरिकहरूको लागि आफ्नो इतिहासको साझा बुझाइको लागि एक राजनीतिक साधन हो। जसले त्यसपछि यसको भविष्यको साझा बुझाइमा डोर्‍याउँछ। यो साझा समझको साथ, जनता थप एकताबद्ध हुन्छन्, जसले राष्ट्रलाई धेरै ठूला कामहरू सम्पन्न गर्न सक्षम बनाउँछ।’\nयसर्थ सकार वा नकारको प्रचार र प्रवाहको लागि भाष्य निर्माण आफैंमा सबैभन्दा महत्वपूर्ण कुरा हो। तर यसलाई सकारात्मक कथा बुनेर देश आर्थिक विकास र रूपान्तरणको दिशामा छ भनेर आशा छर्ने बुद्धिजीवी, नेता, संघ-संस्था र कलाकर्मीको चर्को अभाव नेपाली समाजले कुरिहेको छ।\n"
    },
    {
        "title": "रेसुङ्गा वनमा भीषण आगलागी",
        "date": 1714371788769,
        "source": "ok",
        "content": "\n१६ वैशाख, गुल्मी । गुल्मीको ऐतिहासिक धार्मिक तथा पर्यटकीयस्थल रेसुङ्गा वनमा भीषण आगलागी भइरहेको छ ।\nहावाहुरी सहितको आगलागीका कारण रेसुङ्गामा रहेको रेडियो नेपाल, नेपाल टेलिकम र एनसेलको टावर उच्च जोखिममा परेका छन् ।\nरेसुङ्गा वन क्षेत्र पारिस्थितिक प्रणाली र पर्यावरणीय दृष्टिकोणले महत्त्वपूर्ण मानिन्छ ।\nतस्वीर : अनिल खत्री\nशनिबार दिउँसोदेखि रेसुङ्गा वनमा आगलागी सुरु भएको थियो । जिल्ला प्रहरी कार्यालय गुल्मीका प्रवक्ता तथा प्रहरी नायव उपरीक्षक शंकर पोखरेलका अनुसार हावाहुरीका कारण आगलागी नियन्त्रणभन्दा बाहिर छ ।\nजिल्लाभर एउटामात्रै दमकल भएको र सबै ठाउँमा पुग्न नसक्ने भएका कारण आगो निभाउन थप समस्या भएको प्रहरीले जनाएको छ ।\n"
    },
    {
        "title": "सगरमाथाको चौथो क्याम्पसम्म बन्यो बाटो, टाँगियो डोरी",
        "date": 1714371788849,
        "source": "ok",
        "content": "\n१६ वैशाख, काठमाडौं । सगरमाथाको चौथो क्याम्पसम्म बाटो बनाउने काम सम्पन्न भएको छ ।\nपर्यटन विभागका अनुसार वसन्त ऋतुमा सगरमाथा, ल्होत्सेलगायत हिमालको आरोहण सहज बनाउन डोरी टाँग्ने कामको जिम्मेवारी पर्वतारोहण संघ नेपालको व्यवस्थापनमा सेभेन समिटले पाएको थियो ।\nक्याम्प २ देखि चुचुरोसम्म बाटो बनाउन खटिएको टोली अपरान्ह २ बजेर २० मिनेटमा चौथो क्याम्प (साउथ कोल) पुगेको विभागले जनाएको छ । अब साउथ कोल (७,९५० मिटर) सम्म बाटो खुला भएको छ ।\nसगरमाथा आधार शिविरमा अहिले आरोही र उनीहरुको सहयोगीहरू पुग्ने क्रम जारी छ ।\nविभागको पछिल्लो तथ्यांक अनुसार यस सिजनका लागि कुल ९५ टोलीका ८६१ जना आरोहीले २७ वटा हिमाल आरोहण गर्न अनुमति लिएका छन् । यसमध्ये सगरमाथामा ३७ टोलीका ३९० जनाले अनुमति लिएका छन् ।\n\n\n\n\n\nयो पनि पढ्नुहोस \nसगरमाथा आधार शिविरमा विभागको फिल्ड कार्यालय स्थापना\n\n\n\n\n\n\n\n\n\nयो पनि पढ्नुहोस \nहिमाल आरोहण व्यवस्थापनका लागि तोकिए ७७ सम्पर्क अधिकृत\n\n\n\n\n"
    },
    {
        "title": "बझाङमा एमालेका भण्डारी दोब्बर मतले अगाडि",
        "date": 1714371788915,
        "source": "ok",
        "content": "\n१६ वैशाख, काठमाडौं । बझाङको प्रदेश सभा १ उपनिर्वाचनको मत गणनामा नेकपा एमालेका दमन भण्डारी दोब्बर मतसहित अग्रता कायम राखेका छन् । २ हजार ८२२ मत गणना गर्दा उनले १ हजार ३०३ मत पाएका छन् ।\nभण्डारीलाई पछ्याइरहेका नेपाली कांग्रेसका अभिषेक सिंहले ६ सय ५६ पाएका छन् ।\nनिवार्चन आयोगका अनुसार तेस्रो स्थानमा रहेका माओवादी केन्द्रका जनक बुणाले ४ सय ६१ मत पाएका छन् भने नेकपा एकीकृत समाजवादीका दिलबहादुर सिंहले ३ सय ६९ मत पाएका छन् । राप्रपाका किशोर खड्काले १८ मत पाएका छन् ।\n"
    },
    {
        "title": "कर्णाली सरकार र मध्यपश्चिम विश्वविद्यालयबीच अनुसन्धानमा सहकार्य गर्ने सम्झौता",
        "date": 1714371788980,
        "source": "ok",
        "content": "\n१६ वैशाख, सुर्खेत । कर्णाली प्रदेश सरकार र मध्यपश्चिम विश्वविद्यालयबीच नीति निर्माण तथा अध्ययन अनुसन्धानको क्षेत्रमा सहकार्य गर्ने सम्झौता भएको छ ।\nविश्वविद्यालयमा स्थापना भएको नीति प्रयोगशाला मार्फत प्रदेश सरकारको नीति, अनुसन्धान, विश्लेषण, मूल्यांकन, बहस, पैरवी तथा सिफारिस प्रयोजनका लागि पारस्परिक हितको सिद्धान्तमा आधारित रहेर आपसी सहकार्य तथा सहयोग गर्ने सम्झौता भएको हो ।\nमुख्यमन्त्री यामलाल कँडेल र विश्वविद्यालयका उपकुलपति प्रा.डा केशरसिंह रानाको उपस्थितिमा मुख्यमन्त्री तथा मन्त्रिपरिषदको कार्यालयमा आइतबार आयोजित एक कार्यक्रमकाबीच दुई पक्षबीच सहकार्य तथा सहयोग गर्ने सम्झौता पत्रमा हस्ताक्षर गरिएको छ ।\nविश्वविद्यालयका तर्फबाट रजिष्ट्रार प्रा. डा. नारायणप्रसाद पौडेल र प्रदेश सरकारका प्रमुख सचिव चुडामणि पौडेलले उक्त सम्झौता पत्रमा हस्ताक्षर गरेका छन् ।\nसम्झौताको अवधि ५ वर्षको छ र आपसी समझदारीमा पुनः नवीकरण गर्न सकिनेछ । कार्यक्रममा मुख्यमन्त्री कंडेलले सम्झौता बमोजिमको कार्यहरु अगाडि बढ्नेमा आफु विश्वस्त रहेको बताए ।\nविश्वविद्यालयका उपकुलपति रानाले सम्झौता पश्चात कर्णाली प्रदेशको समग्र नीति तथा अनुसन्धानको क्षेत्रमा अपेक्षित कार्यहरु हुने विश्वास व्यक्त गरे ।\nउनले कर्णाली प्रदेश सरकारलाई आवश्यक पर्ने विज्ञ जनशक्ति विश्वविद्यालयसंग रहेको र त्यसका लागि सहकार्य गर्न तत्पर रहेको बताए ।\n"
    },
    {
        "title": "एनसेल बोर्डर रोमिङ प्याक : भारत, चीन र बंगलादेश जाने ग्राहकलाई ५०० एमबी बोनस डेटा",
        "date": 1714371789079,
        "source": "ok",
        "content": "\nकाठमाडौं । विभिन्न प्रयोजनका लागि छिमेकी देश भारत, चीन र बंगलादेश जाने ग्राहकलाई लक्षित गरी एनसेलले आकर्षक बोर्डर रोमिङ प्याक ल्याएको छ ।\nप्याकले ग्राहकलाई यी गन्तव्यहरूको भ्रमणमा जाँदा सुलभ दरमा सहजै सधैं अन बसेरमा सम्पर्कमा रही रहन मद्दत गर्ने विश्वास कम्पनीको छ ।\nप्याक सुरू गर्ने वित्तिकै ग्राहकले डाटा प्रयोग सम्पर्कमा रहनका लागि तत्कालै ५०० एमबी बोनस डेटा प्राप्त गर्दछन् । ग्राहकले यो प्याक करसहित मात्र १०० रुपैयाँमा सुरु गरी ३ दिनका लागि बोनस डेटा र रोमिङ सेवाको फाइदा लिन सक्छन् ।\nनयाँ वर्ष २०८१ को अवसरमा सञ्चालनमा ल्याइएको यो प्याक ग्राहकले एष्ट्रिक्स१७१२९एष्ट्रिक्स५ह्यास डायल गरी लिन सक्छन् ।\nत्यसैगरी यो प्याक अन्य माध्यम जस्तै एनसेल एप, एनसेलको वेबसाइट र डिजिटल माध्यममार्फत पनि सुरु गर्न सकिन्छ । भ्रमणमा जाने ग्राहकले आफ्नो सञ्चार आवश्यकता अनुसार जति पटक पनि यो प्याक किन्न सक्छन् ।\nयो प्याकले हाम्रा सीमावर्ती सहरबाट बारम्बार भारत भ्रमण गर्ने साना व्यवसायी, यातायात मजदुर जस्ता ग्राहकको रोमिङ सेवाको मागलाई सम्बोधन गर्ने विश्वास कम्पनीको छ ।\nत्यसैगरी यसले भारतमा आकस्मिक भ्रमणमा जानु पर्ने ग्राहकलाई पनि विशेष महत्व राख्दछ । त्यसैगरी व्यापार व्यवसाय, अध्ययन लगायत विभिन्न प्रयोजनका लागि चीन र बंगलादेश जाने ग्राहकलाई पनि यो प्याक महत्वपूर्ण हुन्छ ।\nकम्पनीका अनुसार यो प्याक लिने वित्तिकै विनाझन्झट रोमिङ सेवा स्वतः सुचारु हुन्छ । भारतको हकमा ग्राहकले इनकमिङ कल उठाउन र भारतमा कल गर्नका लागि पेएजयूगो शुल्कमा ३२ प्रतिशत छुट पाउँछन् । यसको मतलब ग्राहकले करसहित मात्र १६.४८ रुपैयाँ प्रति मिनेटमा कल उठाउन र भारतमा कल गर्न सक्छन् । साथै पेएजयूगोको प्रति एसएमएस शुल्कमा २९ प्रतिशत छुटका साथ मात्र कर सहित ६.३४ रुपैयाँमा एसएमएस पठाउन सक्छन् ।\nचीन र बंगलादेशको हकमा भने ग्राहकले बोनस रोमिङ डेटा प्रयोग सम्पर्कमा रहन सक्छन् र विद्यमान दर र शुल्कमा अन्य सेवाहरू प्रयोग गर्न सक्छन् । एकपटक सुरु गरेपछि प्याक ३ दिनसम्म मान्य रहन्छ र ग्राहकहरूले आफ्नो बसाइ र सेवा आवश्यकताहरूको आधारमा यो प्याक जाति पटक पनि लिन सक्छन् ।\nयो प्याकको ठूलो फाइदा भनेको भ्रमणका बेलामा पनि आफ्ना एसएमएस अलर्टहरु पाइन्छ र जुन छिमेकी देश भ्रमणमा गएको हो सोही देशको सिम लिइरहनु पर्दैन ।\n"
    },
    {
        "title": "मन्त्रीका बेलगाम सचिवालयहरू",
        "date": 1714371789190,
        "source": "ok",
        "content": "\nनेपालमा संघीय सरकारका मन्त्रीहरूको दैनिक कार्यमा सहयोगको लागि सरकारी कर्मचारीहरूको टिम भएको निजी सचिवालय तथा मन्त्रीले इच्छाइएका व्यक्तिहरू भएको स्वकीय सचिवालयको कानुनी व्यवस्था छ।\nमन्त्रीहरूको पारिश्रमिक र सुविधा सम्बन्धी ऐन, २०४९ मा निजी सचिवालयको व्यवस्था छ भने स्वकीय सचिवालयका कर्मचारी, तिनका सुविधा र सङ्ख्याको व्यवस्था अर्थ मन्त्रालय कार्य सञ्चालन निर्देशिका २०७७ को नियम ७.१.९ मा छ।\nनिजी सचिवालयमा मन्त्रीको रुचि र सहमतिमा मन्त्रालय भित्रै कार्यरत वा देशभरिका जुनसुकै सरकारी सेवामा (निजामती वा अन्य सरकारी संघ संस्थानमा कार्यरत वा शिक्षक लगायत) कार्यरत कर्मचारी रहन सक्छ। जसमा सामान्यतया उपसचिव वा सो सरहको कर्मचारीको नेतृत्वमा अधिकृत, नायव सुब्बा, कम्प्युटर अपरेटर, कार्यालय सहयोगी र सवारी चालक समेत गरी कम्तीमा पाँच जनाको टिम हुन्छ।\nत्यसैगरी स्वकीय सचिवालयमा मन्त्रीबाटै नियुक्त उपस्वकीय अधिकृत (उपसचिव सरह) सहित स्वकीय अधिकृत, एक स्वकीय प्रशासन सहायक, हलुका सवारी चालक दुई तथा कार्यालय सहयोगी दुई जनाको गरी राज्यकोषबाट तलब भत्ता पाउने गरी सात जनाको स्वकीय सचिवालय हुन्छ।\nनिजी सचिवालयका कर्मचारीहरू मन्त्रीको आगमन पश्चात् निजी सचिवालयमा सरुवा भई आउँछन् र मन्त्री पदबाट हटे पश्चात् आ-आफ्नो दरबन्दीमा फिर्ता भएर जान्छन् भने स्वकीय सचिवालयका कर्मचारीहरू मन्त्रीले नियुक्त गरेको दिनदेखि कार्य गरी मन्त्री पदमुक्त भएसँगै स्वतः पदमुक्त हुने कानुनी व्यवस्था छ।\nनिजी सचिवालयको मुख्य कार्य भनेको मन्त्रीलाई मन्त्रालयको कार्यमा प्रचलित ऐन कानुन र विधि बमोजिम सहयोग गर्नु नै हो। सरकारी कामकाजको तौरतरिकाको जानकारी गराउनु हो। सरकारी भेटघाटमा सहभागी भई अभिलेख राख्नु, प्रतिवेदन संकलन गर्नु हो। प्राप्त अभिलेखहरू सुरक्षित राख्नु हो।\nमन्त्रिपरिषद्मा लैजाने विषयहरूमा सहयोग गर्नु तथा कार्यालय समयभित्रका आगन्तुक भेटघाटको व्यवस्थापन गर्नु आदि प्रमुख कार्य हुन्। मन्त्रीलाई आवश्यक सवारी साधन, मसलन्द, राष्ट्रिय तथा अन्तर्राष्ट्रिय भ्रमण व्यवस्थापन, कार्यकक्ष व्यवस्थापन, सुरक्षा लगायत विषयमा मन्त्रालयसँग समन्वय गरी कार्य गर्नु निजी सचिवालयको कार्य हो।\nयसरी मन्त्रालयको सचिव र सिंगो मन्त्रालयका महाशाखा, शाखाहरूसँग सेतुको कार्य गरी निजी सचिवालयले मन्त्रीलाई सहयोग गर्छ। सरकारी कर्मचारीको समूह भएको हुँदा निजी सचिवालयले मन्त्रीलाई खासगरी कार्यालय समयमा र मन्त्रालयमा बसेर सहयोग गर्छ।\nत्यसैगरी स्वकीय सचिवालयको कार्य मन्त्रीको निर्वाचन क्षेत्र, पार्टी पंक्ति र कार्यकर्ता, जनतासँगको भेटघाट व्यवस्थापन गरी सहयोग गर्नु हो। कार्यालय समय अघिपछि, मन्त्री निवास तथा निजी निवास त्यसैगरी निर्वाचन क्षेत्रमा समेत रही मन्त्रीलाई सहयोगको लागि स्वकीय सचिवालयको व्यवस्था गरिएको हो। खासगरी कार्यालय समय अघिपछि र सिंहदरबार बाहिर निजी सचिवालयले मन्त्रीको भेटघाट व्यवस्थापन गर्न नसक्ने अवस्थामा स्वकीय सचिवालयले सो कार्य गर्ने गर्दछ।\nमन्त्रीको भेटघाट व्यवस्थापन गर्नु, भ्रमण तालिका बनाउनु, राजनैतिक प्रकृतिका मन्तव्यहरू तयार गरिदिनु, दैनिक कार्यतालिका बनाइदिनु, मन्त्रालयसँग समन्वय गरिदिनु, निर्णय भएका विषयहरू शीघ्रताका साथ कार्यान्वयन गर्नु–गराउनु लगायत हर तरहले मन्त्री र उनको पार्टीलाई सफल पार्दै राष्ट्रसेवा गर्ने स्थान हो त्यो। मितव्ययिता, सदाचारिता, नम्र स्वभाव, समन्वय क्षमता, बौद्धिकता र गोप्यता अपेक्षित हुन्छ स्वकीय सचिवालयमा बस्नेको।\nअब प्रश्न उठ्छ- माननीय मन्त्रीका सचिवालयहरूले माथि उल्लिखित कार्य मात्र गरेका छन् त ? माथि उल्लिखित आचरण र व्यवहार छ त सचिवालयका कर्मचारीहरूको ? आम जनता, कर्मचारी तथा सेवाग्राहीको जवाफ छ, विल्कुलै छैन। पछिल्लो केही वर्षदेखि मन्त्रीका सचिवालयहरू सहयोगी कम साँढे जस्ता बेलगाम हुन थालेका छन्।\nपञ्चायती व्यवस्था, संवैधानिक राजतन्त्र, लोकतन्त्र हुँदै अहिले संघीय गणतन्त्रमा नेपाल आइपुग्दा संघीय माननीय मन्त्रीका खासगरी स्वकीय सचिवालयहरू यति बेलगाम, नियम कानुन नमान्ने हठधर्मी तथा अपारदर्शी हुन थालेका छन् कि भनी साध्य छैन। आज तपाइँ सिंहदरबारको अधिकांश मन्त्रालयहरूमा जानुस्, निजी सचिवालय सानो कोठामा थन्किएको छ भने स्वकीय सचिवालय जम्बो हुन थालेको छ।\nमन्त्रालयमा आवश्यकै नपर्ने स्वकीय सचिवालयलाई पछिल्लो समय झन्–झन् शक्तिशाली बनाइन थालिएको छ। मन्त्रीकै नाम भजाएर मन्त्री तथा तिनले प्रतिनिधित्व गरेको दललाई नै बदनाम गर्ने कार्य समेत हुन थालेको छ स्वकीय सचिवालयहरूबाट। केही समयअघि संघीय मामिला तथा सामान्य प्रशासन मन्त्रीले सरुवामा व्यापक चलखेल गरेको गुनासो आएपछि आफ्ना स्वकीय सचिवालयका कर्मचारीलाई हटाएको विषय पत्रिकाहरू मार्फत सार्वजनिक भएको थियो।\nस्वकीय सचिवालयलाई २०५५ साल अगाडि मन्त्रालयमा कार्यकक्ष भएको पाइँदैन। २०६० साल सम्म पनि स्वकीय सचिवालयका कर्मचारीहरू मन्त्रीकै झण्डावाला गाडीमा आउजाउ गर्ने गर्थे। छुट्टै सवारी साधन दिने त कल्पनै थिएन उ बेला। अहिले त यस्तो अवस्था आइसक्यो कि स्वकीय सचिवालयहरू मन्त्रालयका महाशाखाहरू भन्दा शक्तिशाली छन्।\nअनि ऐन कानुनले तोके भन्दा बढी स्वकीय नियुक्ति गर्नाले मन्त्रालयलाई कार्यकक्ष, फर्निचर, कम्प्युटर लगायत कार्यालय सामग्री पुर्‍याउनै धौ–धौ हुने गरेको छ। अहिले नियममै नभएको प्रेस संयोजक र सल्लाहकार राख्ने फेशन भएको छ मन्त्रालयहरूमा। सूचना तथा प्रविधि मन्त्रालय बाहेक त्यस प्रकारको नियुक्तिको कुनै कानुनी व्यवस्था नै छैन नेपालमा। अघिल्लो सरकारका एकजना चकलेटी मन्त्रीको सचिवालयमा त वैतनिक अवैतनिक सल्लाहकार समेत गरी एक दर्जन बढीको स्वकीय सचिवालय थियो।\nनियमतः मन्त्रालयमा सहसचिव भन्दा तल्लो पदलाई व्यक्तिगत सवारी सुविधा छँदै छैन। सवारी साधनको उपलब्धता अनुसार एकभन्दा बढी उच्च कर्मचारी मिलेर घरबाट कार्यालयसम्म आउजाउ गर्नेसम्मको सवारी साधनको व्यवस्था भएकोमा निजी तथा स्वकीय सचिवालयका शाखा अधिकृत तथा नायव सुब्बासम्मले चारपांग्रे सवारी साधन प्रयोग गर्ने गरेका छन्।\nसचिवालयबाट सवारी साधनको यति धेरै माग हुन्छ कि व्यवस्थापन गर्नै कठिन हुने गरेको छ मन्त्रालयहरूलाई। मोटरसाइकल नयाँ खरीद गर्न पाएको छैन सचिवालयलाई चाहिहाल्छ। ल्यापटप राम्रा जति सबै उतै। स्रोत–साधनहरूको यति धेरै माग छ कि थामिनसक्नु छ।\nतर यो हदको बेथितिमा कोही बोल्नै चाहँदैन। सवारी साधनका, मसलन्द सामानका, चिया नास्ताका सानातिना कुरा मन्त्रीसम्म के पुर्‍याउनु भन्यो तर यस्तै सामान्य कुराले सिंगो मन्त्रालयलाई गाह्रो परिरहेको हुन्छ।\nफेरि स्वकीय सचिवालयका कर्मचारीहरूलाई मन्त्रीको सहायक भएकोमा यति घमण्ड हुन्छ कि बाफ रे बाफ! हुँकार गर्दै सबै कर्मचारीलाई गाली गरेर बसिरहेका हुन्छन् धेरैजसो। म नै सबैथोक जस्तो गर्छन्। कर्मचारीतन्त्र बारेको ज्ञान, कानुन, नियम, विधि, प्रक्रिया, मर्यादा केही मतलब छैन।\nमैले भने पछि सचिवले पनि मान्नुपर्छ भन्ने मानसिकता हुन्छ। फेरि आफू छन् उपसचिव सरहका तर प्रथम श्रेणीका महाशाखा प्रमुखको रूपमा कार्यरत वरिष्ठ सहसचिवहरूसम्मलाई ठाडै हप्काउँछन्। भोलिसम्म रहने त तिनै सहसचिवहरू, सचिवहरू हुन्। सहकार्य तिनीहरूसँग नै गर्ने हो भन्ने अलिकति पनि ख्याल गर्दैनन्।\nकेही वर्षअघि पर्यटन मन्त्रालयमा नियुक्त भई आएका भलाद्मी स्वभावका माननीय मन्त्रीका स्वकीय उपसचिवले मागेको केही कुरा बेलैमा नपाए पछि सचिवलाई बोलाउनुस् यहाँ भनी स्वकीयले कार्यालय सहयोगीलाई अह्राए। अब स्वकीय सचिवले सचिवलाई त्यसरी बोलाएर पठाए भन्दैमा सचिव आउने कुरो त भएन।\nती सचिव निजामती प्रशासनमा साह्रै कडा, हक्की स्वभावका इमानदार मानिन्थे। सचिवले मन्त्रीलाई नै कस्तो स्वकीय राख्नुभएको मन्त्रीज्यू ? एउटा उपसचिव सरहको तपाईंको स्वकीयले मलाई सचिवालयमा बोलाउने ? खटनपटन गर्ने ? भनेर मन्त्रीलाई नै सचिवको मर्यादा बारे सचेत गराउनुपरेको थियो।\nपछिल्लो समय स्वकीय सचिवालयले मन्त्रालयको समग्र खरीद प्रक्रिया, सरुवाबढुवा तथा वैदेशिक भ्रमणमा पनि हस्तक्षेप गर्न थालेको छ। जुन विल्कुलै गलत अभ्यास हो। सामान सप्लायर्स तथा निर्माणकर्ताहरू स्वकीय सचिवालय मार्फत खरीद ऐन नियमावली विपरीतका खरीद तथा निर्माण त्यसैगरी परामर्श सेवाका लागि दबाब दिन थालेका छन्।\nत्यसले समग्र मन्त्रालयको कार्य प्रणालीमा नै अवरोध हुन थालेको छ। स्वीकृत बजेट, खरीद गर्ने विधि, खरीद शीर्षक बारे केही ज्ञान नभएका वा अल्प ज्ञान भएकाहरूले दिने दबाबले लगभग सबै मन्त्रालय हैरान छन् तर कोही बोल्दैनन। आर्थिक वर्षको सुरुमै खरीद सम्बन्धी बोलपत्र माग गरी टेन्डर प्रक्रियाबाट खरीद कार्य हुन्छ।\nकेही स्वकीय सचिवालयले सप्लायर्सहरूको कुरामा लागेर बजेटै नभएको शीर्षकमा खरीदको लागि दबाब दिनाले सम्बन्धित फाँटका कर्मचारी सरुवा भएर हिंड्नेसम्मको स्थिति छ अहिले। शीर्षकमै नभएको अथवा न्यून बजेट भएको शीर्षकबाट अनियन्त्रित खरीद भएपछि भुक्तानी हुनसक्ने कुरै भएन। अनि भुक्तानी हुन नसकेपछि जसरी पनि भुक्तानीको लागि फेरि दबाब सुरु हुन्छ। अनि आर्थिक प्रशासन, कर्मचारी प्रशासन र भण्डार शाखामा कार्यरत सबैलाई तनाव सुरु हुन्छ।\nमन्त्रालयमा जिन्सी मालसामान खरीद सम्बन्धी वार्षिक खरीद योजना हुन्छ। त्यस अनुसार बजेट विनियोजन भई खरीद ऐन बमोजिम टेण्डर/घटाघटबाट मालसामान खरीद गरिएको हुन्छ। अब एक वर्षमै पटक–पटक मन्त्री फेरिन्छन्। स्वकीय सचिवालय पनि पटकपटकै बन्ने नै भो। बजेट छ छैन सचिवालयलाई के मतलब। माग गरिदिन्छन्।\nएज्युकेटिभ डायरी, भी ७ पेन, पेनड्राइभ, छाता, लेदर ब्याग, ट्रली ब्याग, रेनकोट, मास्क, स्यानिटाइजर जस्ता धेरै पटक खरीद नहुने किसिमका सामानहरू अत्यधिक माग भइदिनाले समस्या हुने गरेको छ। छैन भन्नु हुँदैन विचरा अनंकित तहको भण्डार सहायकलाई सरुवाको धम्की आइहाल्छ।\nसचिवालय मार्फत मन्त्रीले भनेपछि सरुवा गर्नै पर्ने अवस्था आउँछ कर्मचारी प्रशासनलाई पनि। पछिल्लो दुई वर्षमै संघीय मामिला तथा सामान्य प्रशासन, वन, पर्यटन, शहरी विकास तथा महिला तथा बालबालिका मन्त्रालयमा सचिवालयकै दबाब थेग्न नसकी आन्तरिक व्यवस्थापन हेर्ने थुप्रै कर्मचारी फेरिएका प्रशस्त उदाहरण छन् सिंहदरबारमा।\nस्वकीय सचिवालयमा कार्यरतहरूलाई मन्त्रालयमा काम गर्दा भोलिका दिनमा आइपर्ने कुनै किसिमको जस वा अपजस केही लिनु–दिनु नपर्ने हुँदोरहेछ। सफल वा असफल जे भए पनि माननीय मन्त्री र मन्त्रालयले भोग्दो रहेछ।\nस्वकीय सचिवालयलाई त हाइसन्चो। धेरै अगाडिको के कुरा गर्नु, गणतन्त्र पछिको कुनै पनि सरकारमा मन्त्री भइसकेका राजनैतिक व्यक्तित्वको जस र अपजसमा कुनै स्वकीयको नाम सुन्नुभएको छ तपाईंले ? अहँ छैन। होस् पनि कसरी। सहयोगीले जस र अपजस लिने कुरो पनि त भएन नि!\nपहिले पहिले मन्त्रीको स्वकीयमा पार्टीले खटाउने गरेको हुन्थ्यो। जिल्ला कमिटीमा बसेका अझ त्योभन्दा माथि बसेकाहरू स्वकीयमा बस्थे। पार्टी, कार्यकर्ता र मन्त्रीको सेतुको रूपमा काम गर्थे। मन्त्री सँगै मन्त्रालयमा आउजाउ गर्थे। सादा जीवनशैली हुन्थ्यो।\nअहिले परिस्थिति उल्टो छ। बरु माननीय मन्त्रीहरू निवृत्त भएर आफ्नो आफ्नो पार्टी राजनीतिमा फर्कनुहुन्छ तर स्वकीय भएकाहरू सिंहदरबारको रस पाएर सिंहदरबारमै घुमिहिंड्ने हुन्छन्। हेर्दाहेर्दै सरुवा, ठेक्का, प्रोजेक्ट, विकास योजनाहरूमा हस्तक्षेप गर्ने भइसक्छन्।\nअघिल्लो सरकार विघटन हुनुअघि स्वकीय सचिवालयसँग जोडिएर काम गरेका मेरा एक पाका अनुभवी कर्मचारी साथीले अब मन्त्रालयको भण्डार शाखामा कामै नगर्ने भनी सरुवा मिलाए। भएछ के भने नयाँ मन्त्री नियुक्त भई आउनासाथ एक स्वकीयले गाडी माग्न थालेछन्। मन्त्रालयका एकजना महाशाखा प्रमुख (सहसचिव) सरुवा भई गएको तर नयाँ नआएको समय रहेछ।\nमहाशाखा प्रमुखले पदेन प्रयोग गर्ने गाडी नै लगिदिए तिनै स्वकीयले। अब भो फसाद ! मन्त्रालयमा धेरै वटा गाडी पनि थिएन। स्वकीयलाई व्यवस्था गरेको गाडी बिग्रिएर बन्दै थियो। उनी त रिसाएर मन्त्री आउँदैछन् भन्ने थाहा थिएन ? यसरी गाडी बिगारेर राख्ने ? एउटा स्कुटरसम्म व्यवस्था नगर्ने ? हामीलाई असहयोग गर्ने ? सरुवा गर्दिम् ? पो भन्न थालेछन्।\nउता नयाँ आएका महाशाखा प्रमुखले पनि मेरो गाडी किन स्वकीयलाई दिएको ? कसको आदेशले काम गरेको ? भनी सातो खाएछन्। यसरी दोहोरो खप्की खाएपछि ती साथी के बस्थे मन्त्रालय। सरुवा गरी हिंडेछन्।\nसचिवालयका कर्मचारीका इच्छा पनि उदेकलाग्दा छन् नेपालमा। मन्त्रालय लगायत देशका सबै संघीय कार्यालयहरूमा शाखा अधिकृत पद भन्दा मुनिको पदको नेमप्लेट राख्ने प्रचलन छैन। शाखा अधिकृत र सोभन्दा माथिको पदलाई राजपत्रमा प्रकाशन हुने पद (राजपत्रांकित) भएकोले सम्मानस्वरूप पदीय हैसियत सहितको नेमप्लेट राखिने अभ्यास पुरानै हो। तर स्वकीयहरूलाई त्यसको के मतलब।\nएक जना स्वकीय प्रशासन सहायक भन्ने नायव सुब्बा सरहको पदमा नियुक्त भएका महोदयले नेमप्लेट टाँसको लागि ठूलै रहर गरे। एक दुई पटक त शाखा अधिकृत भन्दा मुनिको पदमा नेमप्लेट राखिने परम्परा नभएको पनि भनियो। तर के गर्नु। हैरान गरेपछि ठूलो नेमप्लेट राखियो श्री फलानो, स्वकीय प्रशासन सहायक, भित्र/बाहिर/व्यस्त। लौ जा। त्यस्ता नेमप्लेट अझै पनि हाम्रा कुनै कुनै मन्त्रालयहरूमा देख्न पाइन्छ। हेर्दा रमाइलै हुन्छ।\nसेवा सम्बन्धी विषयमा ज्ञान भएका उच्च अधिकारीहरू सहभागी हुनुपर्ने अन्तर्राष्ट्रिय सभा सम्मेलनमा कुनै ज्ञान र अनुभव नै नभएका सचिवालयका कर्मचारीहरू गइदिनाले देशकै बेइज्जत भएका बग्रेल्ती उदाहरणहरू सुनिन्छन् अचेल सिंहदरबारमा।\nमन्त्रीकै आफन्त रहेका सचिवालयका एक व्यक्ति अन्तर्राष्ट्रिय सम्मेलनमा अनधिकृत रूपमा गएको विषयमा एउटा विकासे मन्त्रालयलाई राष्ट्रिय सतर्कता केन्द्रले विवरण माग गरेको विषय केही अघि एउटा राष्ट्रिय दैनिकमा खबर प्रकाशन भएको थियो।\nल्यापटप, आइप्याड, मोबाइल तथा सवारी साधनहरू बुझ्ने तर मन्त्री फेरिए पनि स्वकीय सचिवालयले ती जिन्सी सामान फिर्ता नदिने रोग पनि उस्तै छ। कतिपय मन्त्रालयमा त महालेखा परीक्षकको प्रतिवेदनमै सचिवालयमा कार्यरत व्यक्तिको नामै टिपेर असुल उपरको लागि लेखेको पनि देखिएको छ।\nएउटा मन्त्रालय मातहतको परियोजनाका स्टोर हेर्ने मित्रले मलाई भने अनुसार उनको परियोजनाबाट मन्त्रालयको सचिवालयमा गएका मोटरसाइकलहरू पाँच पटक मन्त्री फेरिइसके तर फिर्ता आएको छैन रे! बाफ रे बाफ! यस्तो छ ताल।\nअहिले जुनसुकै मन्त्रालयको सचिवालयले गर्ने सबैभन्दा बढी विवादित कार्य भनेको सरुवामा हस्तक्षेप नै हो। त्यसमाथि निजामती सेवा ऐन समयमा जारी नभइदिनाले तजबिजी सरुवामा मलजल भइरहेको छ। यसले केही मन्त्रालयका सचिवालय झन् बदनाम भइरहेका छन्।\nयसो सौचौं त। सचिवालयबाट आएको लिस्ट अनुसार सरुवा भएका केही थान नासु, अधिकृत वा उपसचिवले मन्त्री वा पार्टी वा देशप्रति कति योगदान गर्लान्। अहँ केही गर्दैनन्। बरु नियमित प्रक्रियाबाट सरुवा भएकाले नै गर्छन्।\nभनिन्छ कर्मचारीतन्त्र असाध्यै अवसरवादी हुन्छ। नेपालको कर्मचारीतन्त्र त त्यसै पनि राजाको शासनकालमा स्थापना भई विकास भएको संस्था हो। मन्त्री हुनु अघिसम्म चिनजान समेत नभएकाहरू मन्त्री हुनासाथ म त हजुरको मान्छे हो नि भन्दै सचिवालय पुग्छ।\nअनि सचिवालयका साथीहरू पनि मन्त्रीलाई सहज हुन्छ भन्दै कर्मचारीतन्त्रले गर्ने खरीद प्रक्रिया, वैदेशिक भ्रमण तथा सरुवाबढुवा जस्तो विशुद्ध प्रशासनिक कार्यमा अनावश्यक चासो र हस्तक्षेप गर्न थाल्छन्। यसले गर्दा स्थिर मानिने कर्मचारीतन्त्र नै अस्थिर हुन गइरहेको छ। भर्खरै नियुक्त हुनुभएका माननीय मन्त्रीहरूले यो समस्यालाई बेलैमा सम्बोधन गर्नु जरूरी छ।\nखासगरी आफ्नो सचिवालय कस्तो बनाउने भन्ने माननीय मन्त्रीकै हातमा भएको हुँदा पढेलेखेका, सरकारी प्रशासन बुझेका, राजनीतिमा जिल्लास्तरको क्षमता बनाइसकेका, कम से कम सहसचिव-सचिव सँग समन्वय/सहकार्य गर्न सक्ने, कम्प्युटर र अंग्रेजीमा दक्ष, मन्त्रीका हरेक भेटघाटहरू व्यवस्थापन गर्न सक्ने, सरकारी सुविधा तथा सम्पत्तिको लोभ नगर्ने मानिसहरूको समूह राख्ने प्रयास गर्नुपर्छ।\nप्रधानमन्त्रीबाट हालै आफ्नो सचिवालय चुस्त बनाउने, अनावश्यक दरबन्दी घटाउने र मन्त्रिपरिषद् कार्यालय चुस्तदुरुस्त राख्ने कुरो आएको छ। यो स्वागतयोग्य कुरो छ। यसले समग्र मन्त्रालयहरूमा रहेको अनावश्यक सचिवालय सङ्ख्या र लागत घट्ने र विकृतिहरू हट्ने छ भन्ने अनुमान गर्न सकिन्छ।\nआफू मातहतको सचिवालय बनाउने सन्दर्भमा सचिवालयको सङ्ख्या, सहयोगीहरूको योग्यता र दक्षता तथा त्यस्ता सहयोगीहरूबाट सम्पादन भएका कार्यको परीक्षण स्वयं माननीय मन्त्रीहरूले गर्ने हो। आगे माननीय मन्त्रीहरूको जे इच्छा!\n(लेखक भूमि व्यवस्था, सहकारी तथा गरीबी निवारण मन्त्रालयमा कार्यरत छन्।)\n"
    },
    {
        "title": "खास्टे ताल किनारमा पोखरेली साहित्यकारले सम्झिए प्रकट पंगेनी",
        "date": 1714371789272,
        "source": "ok",
        "content": "\n१६ वैशाख, गण्डकी । पोखरेली साहित्यकारहरूले पोखरा महानगरपालिका-२६मा रहेको खास्टे ताल किनारमा दिवंगत साहित्यकार प्रकट पंगेनी ‘शिव’लाई सम्झिएका छन् ।\nखास्टेताल किनारस्थित ज्येष्ठी बाराही मन्दिर परिसरमा स्वर्गीय पंगेनीप्रति सम्मान र सम्झना गर्दै अक्षरयात्रा सुरु भएको थियो । अक्षरयात्राको २ सय १०औं श्रृंखलामा २६ जना कवि तथा कवयत्रीले रचना सुनाएका थिए ।\nपोखरेली साहित्यकारले प्रत्येक महिनाको तेस्रो शनिबार साहित्यिक अभियान ‘अक्षरयात्रा’ सञ्चालन गर्दै आएका छन् । साहित्यका माध्यमबाट गाउँ पर्यटनलाई जोड्ने उद्देश्यसहित सञ्चालन गरिएको अभियानअन्तर्गतको यस श्रृङ्खलामा कविहरूले खास्टे ताल किनारमा साहित्यिक रचनाका माध्यमबाट जीवन र जगतको यथार्थ खोजी गर्ने प्रयासमा गर्दै आएका छन् ।\nसाहित्यकार तीर्थ श्रेष्ठले खास्टेमा लगाइएका कमलका फूलको संरक्षण गर्दै ज्येष्ठी बाराही मन्दिरका माध्यमले धार्मिक पर्यटनलाई बढावा दिन सकिने धारणा राख्ने । साहित्यकार गणेश पौडेलले स्रष्टाले देशको भाषा, संस्कृति र साहित्यको संरक्षण एवम् विकाशका लागि विभिन्न ठाउँमा गई कार्यक्रम गर्नु प्रशंसनीय भएको बताए ।\nविसं २०६२ असार १८ देखि गजल सन्ध्या पोखरा र नवनित साहित्यसागरको संयुक्त आयोजनामा सञ्चालन भइरहेको अक्षरयात्रा तत्कालीन समयमा साहित्य लेखनमा क्रियाशील प्रकट पगेनी ‘शिव’, दीपक समीप, कृष्ण उदासी, लक्ष्मण थापालगायतको सक्रियतामा सुरू गरिएको थियो ।\n"
    },
    {
        "title": "नवलपुरका वनमा लागेका डढेलो नियन्त्रणमा आएनन्",
        "date": 1714371789356,
        "source": "ok",
        "content": "\n१६ वैशाख, नवलपुर । नवलपुरमा गत चैत पहिलो सातादेखि लागेको वन डढेलो अझै नियन्त्रणमा आउन सकेको छैन । डिभिजन वन कार्यालय नवलपुरका वन अधिकृत शिशिर लम्सालले जिल्लामा दैनिक सरदर १५ देखि २० ठाउँमा वन डढेलो लाग्ने गरेका जानकारी दिए ।\nबढ्दो गर्मी, तातो हावासँगै चालु आर्थिक वर्षमा एक सयभन्दा बढी सामुदायिक वनमा डढेलो लागेको उनले जानकारी दिए । ‘नवलपुरमा ८० प्रतिशतभन्दा बढी सामुदायिक, मध्यवर्ती, कबुलियतीलगायतका समुदायमा आधारित वन छन्, तीमध्ये एक सयभन्दा बढी सामुदायिक वनका २ हजार ५ सय ५३ हेक्टर क्षेत्रफलमा डढेलो लागेको छ’, लम्सालले भने, ‘अहिलेसम्म मध्यबिन्दु नगरपालिका र विनयी त्रिवेणी गाउँपालिकामा रहेका वन सबैभन्दा बढी प्रभावित भएका छन् ।’\nसामुदायिक वन उपभोक्ता महासंघ नवलपुरका सचिव सुशील पौडेलले वन डढेलोका कारण जंगलको बीचमा र जंगलनजिक रहेका गाउँहरू जोखिम रहेको बताए । मानवीय सचेतनाको अभावका कारण वन डढेलोका घट्ना बढदै गएकाले सचेतना अभिवृद्धिमा जोडदिनुपर्ने उनको भनाइ छ ।\n‘डढेलो लगाएपछि वनमा च्याउ उम्रिन्छ, किर्ना मर्छ, नयाँ पालुवा पलाउँछ भनेर बढीमात्रामा जंगलमा डढेलो लगाउने गरेको पाइएको छ । यस्तो सोचाइमा परिवर्तन ल्याउनका लागि राज्यलगायत सबै सरोकारवाला जिम्मेवार बन्न आवश्यक छ’, पौडेलले भने ।\nपहाडी क्षेत्रमा बाटोको सहज पहुँच नभएकाले स्याउला र माटोकै भरमा वन डढेलो निभाउनुपर्ने बाध्यता रहेकाले पनि नियन्त्रणमा चुनौती रहेका वन अधिकृत लम्सालको भनाइ छ । नागरिकतहसम्म सचेतनाका कार्यक्रम लिएर जाने, अग्निरेखा बनाउने, गर्मी मौसम सुरू हुनुअघि नै जंगलका पातपतिंगर झिक्न सके डढेलाका घटनामा कमी ल्याउन सकिने स्थानीय बताउँछन् ।\n"
    },
    {
        "title": "बाँके राष्ट्रिय निकुञ्जमा डढेलो रोक्न २ हजार किलोमिटर अग्निरेखा",
        "date": 1714371789462,
        "source": "ok",
        "content": "\n१६ वैशाख, बाँके । डढेलो नियन्त्रण गर्न बाँके राष्ट्रिय निकुञ्जले २ हजार किलोमिटर अग्नि रेखा निर्माण गरेको छ । डढेलो नियन्त्रण गर्न निकुञ्ज अन्तर्गतको बढी डढेलो प्रभावित क्षेत्रमा बनाइएको अग्निरेखा डढेलो नियन्त्रणमा प्रभावकारी भएको बाँके राष्ट्रिय निकुञ्जका वरिष्ठ संरक्षण अधिकृत मनोजकुमार साहले बताए ।\n‘निकुञ्ज क्षेत्रभित्र पर्ने डढेलो जोखिमयुक्त क्षेत्र महादेवा, कोहलपुर, चिसापानी, मुगुवा, खैरी खोला र चुरे क्षेत्रमा अग्निरेखा प्रभावकारी देखिएको छ’, वरिष्ठ संरक्षण अधिकृत मनोजकुमार साहले भने, ‘अग्नि रेखाले निकुञ्जको वन क्षेत्रमा डढेलो फैलिन रोकेको छ ।’\nनिकुञ्जले डढेलो नियन्त्रणलाई प्राथमिकता दिँदै विशेष तालिम प्राप्त सेना र कर्मचारी रहने गरी र्‍यापिड फायर टिम (आरआरटी) लाई २४सै घण्टा तयारी अवस्थामा राखेको छ । निकुञ्ज क्षेत्रभित्र कुनै पनि स्थानमा डढेलो लागेको सूचना प्राप्त हुने वित्तिकै आरआरटी टिम तत्काल पुगेर अग्नि नियन्त्रणमा जुट्ने उनको भनाइ छ ।\n‘बढ्दो गर्मीसँगै निकुञ्ज क्षेत्रमा हुने आगलागीले वन्यजन्तु समस्यामा पर्ने भए पनि क्षति पुगेको विवरण छैन’, बाँके राष्ट्रिय निकुञ्जका वरिष्ठ संरक्षण अधिकृत साहले भने, ‘ठूलो आगलागीका कारण वन्यजन्तुलाई समस्या हुने गरेको छ । यो वर्ष मुगुवा, ओभरी र खैरी क्षेत्रमा बढी आगलागी भएको छ ।’\nबाँके राष्ट्रिय निकुञ्जको अधिकांश क्षेत्र झाडी र बुट्यानसहित सुख्खा क्षेत्र भएकाले डढेलोको उच्च जोखिममा पर्छ । डढेलोको कारण संरक्षित जीव अजिंगर संरक्षण गर्न चुनौती बन्दै गएको छ । ठूलो आकारको जीव अजिंगर विस्तारै हिँड्ने भएकाले डढेलोबाट अजिंगरका अन्डा र बच्चा मर्ने सम्भावना बढी हुन्छ ।\nडढेलो नियन्त्रण गर्न निकुञ्जले पूर्व सावधानी अपनाउँदै बर्सेनि अग्नि रेखा निर्माण गर्दै आएको छ । निर्माण भएको अग्नि रेखाको मर्मत सम्भार गर्दै नयाँ क्षेत्रमा विस्तार कार्य नियमित रुपमा हुने गरेको बाँके राष्ट्रिय निकुञ्जका वरिष्ठ संरक्षण अधिकृत साहले बताए ।\n"
    },
    {
        "title": "कैलाश मानसरोवर दूरदर्शनले नेपालगञ्जका होटल भरिभराउ",
        "date": 1714371789539,
        "source": "ok",
        "content": "\n१६ वैशाख, खजुरा (बाँके) । नेपालगञ्जबाट माउन्टेन फ्लाइटमार्फत कैलाश मानसरोवर दूरदर्शन गर्ने व्यवस्था मिलाइएको छ । कैलाश मानसरोवर दूरदर्शनका लागि भारतीय धार्मिक पर्यटक नेपालगञ्ज आउनेक्रम बढेको छ ।\nभारतीय र नेपाली धार्मिक पर्यटकलाई लक्षित गरेर कैलाश मानसरोवर दर्शन गराउन माउन्टेन फ्लाइट सुरु गरेपछि भारतीय पर्यटक आउनेक्रम बढेको नेपाल एशोसिएसन अफ टुर एन्ड ट्राभल एजेन्ट्स (नाट्टा) बाँके च्याप्टरका अध्यक्ष श्रीराम सिग्देलले बताए ।\nउनका अनुसार नेपालगञ्जबाट माउन्टेन उडान सुरु गरिएलगत्तै कैलाश मानसरोवर जानका लागि ठूलो सङ्ख्यामा भारतीय धार्मिक पर्यटक आउन थालेको र अझै धेरैले यहाँ आउन बुकिङ गराएका छन् ।\nत्यसबाट नेपालगञ्जका अधिकांश ठूला होटल भरिभराउ हुन थालेपछि होटल व्यवसाय पुनःएकपटक फस्टाउन लागेको अध्यक्ष सिग्देलको भनाइ छ । यो साता मात्रै पाँच सय बढी भारतीय दर्शनार्थी कैलाश मानसरोवरको दूरदर्शनका लागि नेपालगञ्ज आएको हान बाँकेका उपाध्यक्ष केशव न्यौपानेले बताए ।\nतीमध्ये तीन सय भारतीय आफ्नो होटल सिद्धार्थ भ्यूमा बसेको जनाउँदै उनले ती पर्यटकका कारण होटल व्यवसाय फेरि फस्टाउने आशा पलाएको बताए । उपाध्यक्ष न्यौपानेले नेपालगञ्जका अन्य होटलमा पनि दुई सय बढी भारतीय पर्यटक पुगेको बताए ।\nसोही प्रकारले करिब तीन सय नेपाली धार्मिक पर्यटक पनि मानसरोवर दर्शनका लागि नेपालगञ्ज आएका छन् । माउन्टेन फ्लाइटमार्फत कैलाश मानसरोवर दूरदर्शनको अझै पनि भारतमा धेरै प्रचारप्रसार हुन नसकेको जनाउँदै उनले पर्यटन प्रवर्द्धन मञ्च बाँकेका संयोजक कृष्णप्रसाद श्रेष्ठले राम्ररी प्रचारप्रसार गर्ने हो भने नेपालगञ्जले धान्न नसक्ने गरी भारतीय पर्यटक ओइरिने बताए ।\nउनका अनुसार नेपालगञ्ज भारतको लखनउ, दिल्ली, गाजियाबाद, गोरखपुर, कानपुर, बाराबङ्की, आगरा र अयोध्यालगायतका ठूला सहरबाट निकै नजिक रहेकाले भारतीय यहाँबाट माउन्टेन उडानमार्फत कैलाश मानसरोवर दर्शन गर्न जानसक्ने भएकाले यसले बाँकेको आर्थिक विकासमा ठूलो टेवा दिने विश्वास लिइएको छ ।\nअझै यो महिनामा धेरै भारतीय पर्यटक नेपालगञ्ज पुग्ने विभिन्न पर्यटन व्यवसायीद्वारा जानकारी पाएकाले आफूहरू निकै उत्साहित बनेको होटल व्यवसायी महासङ्घ लुम्बिनी प्रदेशका अध्यक्ष भास्कर काफ्लेले बताए ।\n"
    },
    {
        "title": "महिला लिग छनोटमा कर्णाली तेस्रो जितसहित शीर्ष ३ मा",
        "date": 1714371789628,
        "source": "ok",
        "content": "\n१६ वैशाख, काठमाडौं । महिला लिग छनोटमा कर्णाली प्रदेशले लुम्बिनीमाथि ४–१ को जित दर्ता गरेको छ । यो जितसहित कर्णाली प्रदेश अंक तालिकाको शीर्ष ३ मा उक्लिएको छ ।\nसुर्खेतस्थित कर्णाली प्रदेश रंगशालामा भएको खेलमा कर्णालीका सुनकला राईले २ गोल गरिन् । वर्षा वली र सञ्जिता बम्जोङले समान १/१ गोल गरे ।\nलुम्बिनीको लागि भने कप्तान ममता पुनले गोल फर्काइन् ।\nपहिलो हाफमा सुनकलाको २ गोलले अग्रता लिएको थियो । सुनकलाले १८औं मिनेट र ३७औं मिनेटमा गोल गर्दै पहिलो हाफमा २–० को अग्रता दिलाएकी हुन् ।\nदोस्रो हाफमा भने लुम्बिनीकी कप्तान ममताले ६७औं मिनेटमा गोल गर्दै अन्तर घटाइन् ।\nकर्णालीका लागि सञ्जिताले ७५औं मिनेटमा गोल गर्दै खेललाई ३–१ को स्थितिमा अगाडि बढाइन् । त्यस्तै वर्षाले खेलको ८४औं मिनेटमा गोल गर्दै कर्णालीको लागि निर्णायक गोल गरिन् ।\nकर्णालीले लिग चरणको ४ खेलमा ३ खेल जित्दै ९ अंकसहित अंक तालिकाको तेस्रो स्थानमा उक्लिएको छ ।\nअंक तालिकामा कोशी प्रदेश शीर्ष स्थानमा रहेको छ भने सुदुरपश्चिम दोस्रो स्थानमा छ । लुम्बिनी प्रदेश ३ अंकसहित पाँचौं स्थानमा छ । यस लिगका शीर्ष ३ ले अन्तिम चरणको महिला लिग खेल्नेछन् ।\n\n\n\n\nResults \n\n\n\n२०८० माघ १८, बिहीबार \n\n\n\n\n\nTribhuwan Army Club Won\n\n\n\n\n\n\n2 - 1 \n\n\n\n\n\nChurch Boys United \n\n\n\n\n\n\nDetails\n\n\n\n\n२०८० माघ १७, बुधबार \n\n\n\n\n\nThree Star Club Won\n\n\n\n\n\n\n1 - 0 \n\n\n\n\n\nJawalakhel Youth Club \n\n\n\n\n\n\nDetails\n\n\n\n\n२०८० माघ १६, मंगलबार \n\n\n\n\n\nChurch Boys United Won\n\n\n\n\n\n\n1 - 0 \n\n\n\n\n\nNepal Police Club \n\n\n\n\n\n\nDetails\n\n\n\n\n२०८० माघ १५, सोमबार \n\n\n\n\n\nManang Marsyangdi Clu \n\n\n\n\n\n\n1 - 1 \n\n\n\n\n\nJawalakhel Youth Club Won\n\n\n\n\n\n\nDetails\n\n\n\n\n२०८० माघ १४, आइतबार \n\n\n\n\n\nSankata club \n\n\n\n\n\n\n0 - 3 \n\n\n\n\n\nTribhuwan Army Club Won\n\n\n\n\n\n\nDetails\n\n\n\n\n२०८० माघ १३, शनिबार \n\n\n\n\n\n Paro FC \n\n\n\n\n\n\n0 - 2 \n\n\n\n\n\nThree Star Club Won\n\n\n\n\n\n\nDetails\n\n\n\n\n२०८० माघ १२, शुक्रबार \n\n\n\n\n\nNepal Police Club Won\n\n\n\n\n\n\n2 - 0 \n\n\n\n\n\nAPF football club \n\n\n\n\n\n\nDetails\n\n\n\n\n२०८० माघ ११, बिहीबार \n\n\n\n\n\n Machhindra FC \n\n\n\n\n\n\n0 - 1 \n\n\n\n\n\nJawalakhel Youth Club Won\n\n\n\n\n\n\nDetails\n\n\n\n\n२०८० माघ १०, बुधबार \n\n\n\n\n\nRising Star FC, Nawalparasi   \n\n\n\n\n\n\n0 - 1 \n\n\n\n\n\nTribhuwan Army Club Won\n\n\n\n\n\n\nDetails\n\n\n\n\n२०८० माघ ९, मंगलबार \n\n\n\n\n\nSahara club \n\n\n\n\n\n\n1 - 2 \n\n\n\n\n\nThree Star Club Won\n\n\n\n\n\n\nDetails\n\n\n\n\n \n"
    },
    {
        "title": "शंखमूलको आगो नियन्त्रणमा, १० वटा पसल र घरमा क्षति",
        "date": 1714371789707,
        "source": "ok",
        "content": "\n१६ वैशाख, काठमाडौं । शंखमुलको दोभानपुलस्थित वर्कशप तथा विभिन्न पसलहरुमा लागेको आगो नियन्त्रणमा आएको छ ।\nआइतबार दिउँसो पौने १ बजे सुरु भएको आगलागी दिउँसो २ बजे नियन्त्रणमा आएको थियो । जिल्ला प्रहरी परिसर काठमाडौंका प्रवक्ता एसपी नवराज अधिकारीका अनुसार आगो निभाउन  प्रहरी र स्थानीय बासिन्दाका साथै ललितपुर र काठमाडौं महानगरपालिका गरी ५ वटा दमकल प्रयोग भएको थियो । आगलागीबाट पसल र घर गरी १० वटामा क्षति पुगेको एसपी अधिकारीले बताए ।\nविशाल केसीले सञ्चालन गरेको अटोमोबाइल्स प्रालिमा विद्युत सर्ट भएर आगलागी सुरु भएको प्रहरीको भनाइ छ । आगलागीबाट मेघराज घलेको मोटरसाइकल वर्कसप, वीरेन्द्रप्रसाद यादवले सञ्चालन गरेको जय बजरंगबली पान पसल, चन्द्रकुमार कुशवाहले सञ्चालन गरेको माछा पसलमा क्षति पुगेको छ ।\nत्यसैगरी जगनाथ शर्माको खाजा पसल, गोपालबहादुर विष्टको तरकारी तथा फलफूल किराना पसल, आशगोपाल श्रेष्ठको मासु पसल, चन्द्र महर्जनको पक्की घरको भित्ता, केदार श्रेष्ठको पक्की घरको भित्ता र मेघराज घलेको फास्टफुड रेष्टुरेन्टमा क्षति पुगेको छ । आगलागीबाट कति रकम बराबरको क्षति भयो भन्ने अहिले खुलिसकेको छैन ।\n"
    },
    {
        "title": "नेपाल दोस्रो खेलमा वेष्टइण्डिज ए सँग पराजित",
        "date": 1714371789815,
        "source": "ok",
        "content": "\n१६ वैशाख, काठमाडौं। वेष्ट इण्डिज ए ले दोस्रो टी-२० खेलमा घरेलु टोली नेपाललाई १० रनले हराएको छ । योसँगै पाँच खेलको टी-२० सिरिज १-१ को बराबरीको अवस्थामा पुगेको छ ।\n१६१ रनको लक्ष्य पछ्याएको नेपालले निर्धारित २० ओभरमा ९ विकेट गुमाउँदै १५० रन बनायो । नेपालका रोहित पौडेलले ४८ बलमा ६ चौका र २ छक्कासहित ७१ रनमा नट आउट रहे ।\nगुल्सन झा ११ बलमा ३ चौका र २ छक्ककासहित २६ रन र लोकेश बम १६ बलमा १ चौका र २ छक्कासहित १७ रनमा आउट भए । ओपनर अनिल शाह १, कुशल मल्ल शून्य, आरिफ शेख १२ र दीपेन्द्रसिंह ऐरी ३ रनमा आउट भए ।\nवेष्ट इण्डिजका ओबेद म्याककोयले ४ ओभरमा २४ रन खर्चेर २ विकेट लिए । गुडाकेश मोतीले ४ ओभरमा २२ रन खर्चेर २ विकेट लिए । ओशान थोमस र रोस्टन चेशले १-१ विकेट लिए ।\nअन्तिम ओभरमा नेपाललाई १७ रन जित्नलाई चाहिएको थियो । स्ट्राइकमा रोहित पौडेल र बलरमा म्याथ्यु फर्ड थिए । पहिलो बल योर्करमा डट र दोस्रो बल फिल्डरको गल्तीमा स्ट्रेटमा चौका भएको थियो । तेस्रो बलमा आकाश चन्द दुई रन लिन दौडिँदा रन आउट भए ।\nचौथो बलमा सागर ढकालले १ रन लिए । त्यसपछि बाँकी दुई बलमा ११ रन चाहिएको थियो । पाँचौं बलमा रोहितले लङअनमा सट खेलेपनि रन लिएनन् । नेपालको हार पक्का बनेको थियो । त्यसपछि अन्तिम बल डट खेले ।\nत्यसअघि त्रिवि क्रिकेट मैदानमा टस जितेर पहिला ब्याटिङ रोजेको वेष्ट इण्डिज ए ले २० ओभरमा ७ विकेट गुमाउँदै १६० रन बनाएको थियो । वेष्ट इण्डिजका आन्द्रे फ्लेचरले ३६ बलमा ३ छक्कासहित सर्वाधिक ४३ रनको योगदान दिए ।\nस्पिन अलराउन्डर गुडाकेश मोतीले तल्लोक्रममा ८ बलमा २ चौका र ४ छक्कासहित ३३ रन जोड्दै प्रतिस्पर्धात्मक योगफल तयार पारे । म्याथ्यु फर्ड ६ बलमा १ छक्कासहित ११ रनमा नट आउट रहे ।\nतेस्रो ओभरमा स्पिनर सागर ढकालले जोनसन चार्ल्सलाई ११ र एलिक एथानाजेलाई ६ रनमा आउट गरेका थिए । त्यसपछि कुनैपनि समय वेष्टइण्डिजले आक्रामक क्रिकेट खेल्न सकेका थिएनन् ।\nरोस्टन चेस, २२ बलमा २ चौका र १ छक्कासहित २३, केसी कार्टी १०, किमो पल ८ र हेयडन वाल्स ९ रनमा आउट भए । अन्तिम २ ओभरमा वेस्टइन्डिजले ४१ रन जोडेको थियो ।\nनेपालका स्पिनर सागर ढकालले ४ ओभरमा १९ रन खर्चेर २ विकेट लिए । कुशल भुर्तेलले ४ ओभरमा २२ रन खर्चेर २ विकेट लिए । सोमपाल कामी र दीपेन्द्रसिंह ऐरीले १–१ विकेट लिए ।\nपाँच खेलको सिरिजमा नेपाल  र वेष्टइण्डिज १–१ को स्थितिमा छन् । पहिलो खेलमा नेपाल ४ विकेटले विजयी भएको थियो । तेस्रो खेल बुधबार, चौथो खेल बिहीबार र अन्तिम खेल शनिबार हुनेछ ।\n"
    },
    {
        "title": "वन मन्त्रालय स्वीकार गर्दिनँ : विनाविभागीय मन्त्री भरत साह",
        "date": 1714371789887,
        "source": "ok",
        "content": "\n१६ वैशाख, जनकपुरधाम। मधेश प्रदेश सरकारमा विना विभागीय मन्त्रीको शपथ लिएका भरतप्रसाद साहले आफूलाई जिम्मेवारी दिएको वन तथा वातावरण मन्त्रीको जिम्मेवारी स्वीकार नगर्ने बताएका छन् ।\nअर्थ मन्त्रालय लिने अडान लिएका माओवादी केन्द्र संसदीय दलका नेता साहलाई मुख्यमन्त्री सरोज कुमार यादवले आज वन मन्त्रालयको जिम्मेवारी दिएका छन् ।\nमुख्यमन्त्रीको कार्यविभाजनको सिफारिस अनुसार मधेश प्रदेश प्रमुखको कार्यालयले सूचना प्रकाशित गरेको छ । साहले आफू पनि प्रदेश प्रमुखको कार्यालयबाट प्रकाशित सूचनाबाट नै जानकारी पाएको बताए ।\n‘मैले पनि त्यही सूचनाबाटै जानकारी पाएँ । मुख्यमन्त्रीले विश्वासको मत लिनु पूर्व गरेको सहमति कार्यान्वयन गर्नुपर्छ । वन मन्त्रालय म स्वीकार गर्दिनँ ।’ उनले भने ।\n"
    },
    {
        "title": "इलाम- २ मा कांग्रेस-एमालेकै प्रतिस्पर्धा",
        "date": 1714371789976,
        "source": "ok",
        "content": "\n१६ वैशाख, इलाम । इलाम-२ को उपनिर्वाचनको मतगणनामा नेपाली कांग्रेस र नेकपा एमालेबीच नै मुख्य प्रतिस्पर्धा देखिएको छ ।\nफाकफोकथुम गाउँपालिकाको मतदान केन्द्रबाट सुरु भएको मतगणनाको पछिल्लो विवरणमा कांग्रेसका डम्बरबहादुर खड्काले ११४५ र एमालेका सुहाङ नेम्वाङले १०६३ मत पाएका छन् ।\nतेस्रो स्थानमा रहेका स्वतन्त्र उम्मेदवार डकेन्द्र थेगिमले ३११ मत पाएका छन् भने चौथो स्थानमा रहेका राष्ट्रिय स्वतन्त्र पार्टीका उम्मेदवार मिलन लिम्बुले २०९ मत पाएका छन् ।\n"
    },
    {
        "title": "बझाङमा एमालेको अग्रता कायमै",
        "date": 1714371790046,
        "source": "ok",
        "content": "\n१६ वैशाख, बझाङ । बझाङ प्रदेश सभा १ (क) मा नेकपा एमालेले अग्रता कायमै राखेको छ ।\nछविसपाथिभेरा–१ र २ को गणना सकिंदा एमालेका दमनबहादुर भण्डारीको अग्रता कायमै रहेको हो । भण्डारीले ७५७ मत पाउँदा नेपाली कांग्रेसका अभिषेकबहादुर सिंहले ३८० मत पाएका छन् ।\nतेस्रो मत नेकपा माओवादी केन्द्रका जनक बुढाले पाएका छन् । उनले २२६ मत पाउँदा नेकपा एकीकृत समाजवादीका दिलबहादुर सिंहले ११५ मत पाएका छन् ।\n"
    },
    {
        "title": "वेस्टइन्डिज ए विरुद्ध कप्तान रोहितको अर्धशतक",
        "date": 1714371790150,
        "source": "ok",
        "content": "\n१६ वैशाख, काठमाडौं । घरेलु मैदान कीर्तिपुरमा जारी टी-२० क्रिकेटमा कप्तान रोहितकुमार पौडेलले वेस्टइन्डिज ‘ए’ विरुद्ध अर्धशतक पूरा गरेका छन् ।\nलगातार विकेट गुमिरहँदा दबाबमा परेका कप्तान पौडेलले अर्धशतक गरेका हुन् । ३४ बलमा अर्धशतक गर्न पौडेलले चार चौका र एक छक्का प्रहार गरे ।\nवेस्टइन्डिजविरुद्ध शनिबार भएको पहिलो खेलमा कप्तान पौडेलले शतक गरेका थिए ।\nआज पनि अर्धशतक गरिसकेका कप्तान पौडेल टिमलाई जिताउन संघर्ष गरिरहेका छन् । १६१ रनको लक्ष्य पछ्याएको नेपालले १७ ओभरको खेल सकिदा ७ विकेट गुमाएर १२२ रन जोडेको छ ।\n"
    },
    {
        "title": "प्रारम्भिक गणनामा नेमकिपाले एक भोट पाउँदा एकीकृत समाजवादीको खाता खुलेन",
        "date": 1714371790231,
        "source": "ok",
        "content": "\n१६ वैशाख, इलाम । इलाम-२ को उपचुनावमा नेपाली कांग्रेसले सुरुवाती अग्रता लिएको छ ।\nफाकफोथुम गाउँपालिका–१ वडाको गणना सकिदा १५२१ मत सदर भएको छ । सदर मध्ये कांग्रेसका डम्बरबहादुर खड्काले ६५७ मत र नेकपा एमालेका सुहाङ नेम्वाङले ५३४ मत पाएका छन् ।\nतेस्रोमा स्वतन्त्र उम्मेदवार डकेन्द्र थेगिमले १८७ र राष्ट्रिय स्वतन्त्र पार्टीका मिलन लिम्बुले ११५ मत पाएका छन् । पाँच जना उम्मेदवारले भने खाता खोल्न सकेका छैनन् ।\nनेकपा एकीकृत समाजवादीका जीतबहादुर राई, स्वतन्त्र उम्मेदवारहरु धनराज राना मगर, जयवन्त विक्रम शाही, डाकप्रसाद गौतम र मनोज निरौलाले एक भोट पनि पाउन सकेनन् ।\nसुरुवाति नतिजामा अरु उम्मेदवारले पनि दोहोरो अंकमा मत पाउन सकेनन् । राप्रपाका लक्ष्मी गुरुङले ४, जनमत पार्टीका प्रेमकुमार थाम्सुहाङले ३, नेमकिपाका श्यामबहादुर दर्जीले एक मत पाएका छन् ।\nयस्तै रशेमबहादुर सुनारले ३, गणेशबहादुर चौहानले एक, मनिबहादुर लिम्बूले एक, दीपेश बोहोराले ९, राज बस्यालले २ र योगेन्द्र गुरुङले एक मत पाएका छन् ।\n"
    },
    {
        "title": "दोस्रो विश्वयुद्धमा सहभागी नेपाली बहादुरसिंहको शालिक भारतमा अनावरण",
        "date": 1714371790309,
        "source": "ok",
        "content": "\n१६ वैशाख, काठमाडौं । तत्कालीन ब्रिटिस इण्डियन आर्मी पहिलो गोर्खा राइफल्स दोस्रो बटालियनका सैनिक अधिकृत स्व. बहादुरसिंह बरालको भारतमा शालिक बनाइएको छ ।\nभारतको भाग्सुस्थित गोरखनाथ मन्दिर परिसरमा बरालको अर्धकदको शालिक शनिबार अनावरण गरिएको हो । यो मन्दिर स्थापना गर्न बरालको भूमिका थियो ।\nत्रिभुवन विश्वविद्यालयका प्राध्यापक डा. खगेन्दप्रसाद लुइँटेल र पूर्वसांसद् दिलकुमारी राईको उपस्थितिका बीच साहित्यकार समेत रहेका बरालको शालिक अनावरण गरिएको उनको परिवारका सदस्य पुजन बरालले बताए ।\nबहादुरसिंह सुबेदार मेजर पदमा रहँदा सन् १९१४ सालमा पहिलो विश्वयुद्धमा फ्रान्सको युद्धमा सरिक भएका थिए । त्यसबेला उनी ‘मेम्बर अफ भिक्टोरियन अर्डर’ र ‘अर्डर अफ ब्रिटिस इन्डिया’बाट समेत विभुषित भएका थिए ।\nसुवेदार मेजर पदबाट १९३५ सालमा सेवानिवृत्त भएपनि दोस्रो विश्वयुद्धको प्रारम्भसँगै सरकारी आह्वान अनुसार बहादुरसिंह पुनः सैनिक सेवामा प्रवेश गरेका थिए । सन् १९५२ सालसम्म फेरि काम गरेपछि उनलाई मानार्थ कप्तानको दज्यानी प्रदान गरिएको थियो ।\nउनी साहित्यकर्ममा पनि सरिक थिए । २००७ सालको क्रान्तिका बेला बहादुरसिंहले बीपी कोइराला लगायत कांग्रेस शीर्ष नेतृत्वलाई आर्थिक सहयोग समेत गरेको पुजन बराल बताउँछन् ।\nउनका कान्छा छोरा खड्गजीत बराल पनि २००७ सालको क्रान्तिमा जोडिएका थिए । पछि उनी नेपाल प्रहरीमा आईजीपी समेत भएका थिए । बहादुरसिंहको ३० असोज २०१९ मा निधन भएको थियो ।\n"
    },
    {
        "title": "दोहोरो अंक बढ्यो सेयर बजार, फाइनान्स र विकास बैंकमा उच्च वृद्धि",
        "date": 1714371790376,
        "source": "ok",
        "content": "\n१६ वैशाख, काठमाडौं । साताको पहिलो दिन आइतबार सेयर बजारको परिसूचक नेप्से दोहोरो अंकले बढेको छ । अघिल्लो कारोबार दिनको तुलनामा नेप्से परिसूचक १४.३३ अंक बढेको हो । सो अंकको वृद्धिपछि नेप्से १९८० अंकमा कायम भएको छ । दिनभर कुल २ अर्ब ६८ करोड रुपैयाँको धितोपत्र कारोबार भयो ।\n१८० कम्पनीको मूल्य बढ्दा ५५ को घट्यो भने ९ को स्थिर रह्यो । ब्यापार बाहेकका सबै समूहका सूचक बढेका छन् । सो सूचक ९.५२ अंक (०.३४ प्रतिशत) घट्यो । फाइनान्स र विकास बैंक समूहमा आकर्षण देखिएको छ । फाइनान्स समूह ३.९८ प्रतिशत बढ्यो भने विकास बैंक समूह २.२३ प्रतिशत बढ्यो ।\nअंकका आधारमा बैंकिङ २, विकास बैंक ८५, फाइनान्स ८१, होटल तथा पर्यटन ३८, हाइड्रोपावर १०, जीवन बीमा ७२, उत्पादन ५, माइक्रोफाइनानस ५४, निर्जीवन बीमा १०८ र अन्य समूह १० अंक बढे ।\nधेरै मूल्य बढेका कम्पनीहरुमा पनि फाइनान्स अगाडि रहे । पोखरा फाइनान्सको ९.८, प्रोग्रेसिभको ७.६, श्रीइन्भेस्टमेन्टको ६.८, बेस्ट फाइनान्सको ६.७, किसान लघुवित्तको ५.९, नेपाल फाइनान्सको ५.७, त्रिशुली विद्युतको ५.७, सप्तकोशी विकास बैंकको ५.२, मेरो माइक्रोफाइनान्सको ५.१ र मल्टिपर्पस फाइनान्सको ५ प्रतिशत मूल्य बढ्यो ।\nत्यस्तै रिभर फल्स पावरको ४.६, छ्याङ्दी हाइड्रोपावरको ३.६, चिरख्वा हाइड्रोपावरको २.८ प्रतिशत मूल्य घट्यो । कारोबार रकमका आधारमा पोखरा फाइनान्स, मल्टिपर्पस फाइनान्स, पिपुल्स पावर, गोर्खाज फाइनान्स र नेपाल फाइनान्स कम्पनी क्रमशः अगाडि रहे ।\n"
    },
    {
        "title": "बझाङमा एमालेको सुरुवाती अग्रता",
        "date": 1714371790441,
        "source": "ok",
        "content": "\n१६ वैशाख, बझाङ । बझाङको प्रदेशसभा उपचुनावमा नेकपा एमालेले सुरुवाती अग्रता लिएको छ ।\n४०३ मत गणना हुँदा एमालेका दमन भण्डारीले १५७ मत पाएका छन् । नेपाली कांग्रेसका अभिषेक सिंहले १३२ मत ल्याएका छन् ।\nतेस्रो मत नेकपा एकीकृत समाजवादीका दिलबहादुर सिंहले ल्याएका छन् । सिंहले ५१ मत पाउँदा नेकपा माओवादी केन्द्रका जनक बुढाले ४७ मत पाएका छन् ।\nराप्रपाका किशोर खड्काले ३ र स्वतन्त्र उम्मेदवार कमलराज घर्तीले १ मत ल्याएका छन् । यो मतपरिणाम छबिसपाथिभेरा–२ को हो ।\n"
    },
    {
        "title": "इलाम–२ मा कांग्रेसको सुरुवाती अग्रता",
        "date": 1714371790501,
        "source": "ok",
        "content": "\n१६ वैशाख, इलाम । इलाम–२ मा नेपाली कांग्रेसले सुरुवाती अग्रता लिएको छ ।\nकांग्रेसका डम्बरबहादुर खड्का ६५७ मत पाउँदा नेकपा एमालेका सुहाङ नेम्वाङले ५३४ मत पाएका छन् । तेस्रोमा स्वतन्त्र उम्मेदवार डकेन्द्र थेगिमले १८७ र राष्ट्रिय स्वतन्त्र पार्टीका मिलन लिम्बुले ११५ मत पाएका छन् ।\nयो मत परिणाम फाकफोथुम–१ वडाको गणना हुँदा आएको हो ।\n"
    },
    {
        "title": "टाटा मोटर्सको म्याक्सचेन्ज मेला आइतबार सकिँदै",
        "date": 1714371790588,
        "source": "ok",
        "content": "\nकाठमाडौं । नेपालका लागि टाटा मोटर्सको एकमात्र अधिकारिक वितरक सिप्रदी ट्रेडिङ प्रालिले सञ्चालन गरेको म्याक्सचेन्ज मेला आइतबार सकिँदै छ ।\nयस मेलामा जुनसुकै ब्रान्डका पुराना गाडीहरूसँग टाटाको नेपालमा सर्वाधिक रुचाइएको टाटा नेक्सन म्याक्स साट्न सकिनेछ ।\nग्राहकको परिवर्तित जीवनशैली र अत्याधुनिक सवारीहरू प्रतिको रुची तथा चाहनालाई मध्यनजर गर्दै मेलाको आयोजना गरिएको कम्पनीले जनाएको छ ।\nम्याक्सचेन्ज मेला टाटा मोटर्सको नेपालभरि रहेका शोरुमहरूमा आयोजना भइरहेको छ ।\nम्याक्सचेन्ज मेलामा टाटा नेक्सन इभी म्याक्सका लागि निःशुल्क फास्ट चार्जर, १ वर्षको अटोप्लस इन्स्योरेन्स, १ वर्षको सवारी कर, एक्सेसरिज तथा एक्सचेन्ज बोनसका साथै बम्पर उपहारमा आइफोन १५ लगायतका आकर्षक उपहारहरू रहेका छन् ।\nयस म्याक्सचेन्ज मेलाको अबसरमा ग्राहकहरूले टाटा मोटर्सको नयाँ तथा अत्याधुनिक डिजाइनका उत्पादनहरु अवलोकन तथा टेष्ट ड्राइभ गर्न सक्नेछन् ।\nसाथै यस कार्यक्रममा सहभागी भई नयाँ टाटा नेक्सन ईभी म्याक्स खरिद गरेर फाइदा उठाउन कम्पनीले अनुरोध समेत गरेको छ ।\n"
    },
    {
        "title": "इलाममा मत परिणामको प्रतीक्षा (तस्वीरहरु)",
        "date": 1714371790674,
        "source": "ok",
        "content": "\n१६ वैशाख, इलाम । इलाम- २ मा शनिबार भएको प्रतिनिधिसभा सदस्य उपनिर्वाचनको आइतबार दिउँसोदेखि मतगणना सुरु भएको छ । बिहान ११ बजे मतगणना सुरु गर्ने भनिए पनि ढिलाइ भएको थियो ।\nमतगणनास्थल गौतमवुद्ध सभागृहबाहिर ठूलो संख्यामा सर्वसाधारण र दलका कार्यकर्ताहरु भेला भएका छन् । उनीहरु मतगणनाको ताजा परिणाम सुन्न  गणनास्थलबाहिर जम्मा भएका हुन् ।\nयो क्षेत्रमा एमालेबाट सुवास नेम्वाङका छोरा सुहाङ नेम्वाङ, कांग्रेसबाट डम्बर खड्का, राष्ट्रिय स्वतन्त्र पार्टीबाट मिलन लिम्बु, राप्रपाबाट लक्ष्मी गुरुङ, पहिचान पक्षधरको समर्थनमा स्वतन्त्र उम्मेदवार डकेन्द्र थेगिम लगायत उम्मेदवार छन् ।\nफाकफोकथुम गाउँपालिकाको मतदान केन्द्रका बाकसबाट मतगणना सुरु गरिएको छ । त्यस क्रममा प्रारम्भिक अग्रता नेपाली कांग्रेसले लिएको छ ।\n   \n"
    },
    {
        "title": "नेपालको पाँचौं विकेट गुम्यो",
        "date": 1714371790776,
        "source": "ok",
        "content": "\n१६ वैशाख, काठमाडौं । त्रिवि मैदान कीर्तिपुरमा जारी टी–२० क्रिकेटमा वेष्ट इण्डिज ‘ए’ विरुद्ध नेपालको पाँचौं विकेट गुमेको छ ।\n८.२ ओभरमा गुल्शन झा बोल्ड आउट भएका हुन् । दुई छक्का र तीन चौकासहित ११ बलमा २६ रन जोड्दै झा आउट भए ।\nलगातार विकेट गुमिरहँदा नेपाल दबाबमा परेको छ । यसअघि नेपालका लोकेश बम, कुशल भुर्तेल, अनिल साह र कुशल मल्ल आउट भएका छन् ।\n१६१ रनको लक्ष्य पछ्याएको नेपालले ९ ओभरमा पाँच विकेट गुमाएर ६७ रन बनाएको छ ।\nक्रिजमा कप्तान रोहितकुमार पौडेल र आरिफ सेख क्रिजमा छन् ।\n"
    },
    {
        "title": "पावर प्लेमै चार विकेट गुमाउँदा नेपाल दबाबमा",
        "date": 1714371790860,
        "source": "ok",
        "content": "\n१६ वैशाख, काठमाडौं । वेष्ट इजिण्ड ‘ए’ विरुद्ध जवाफी ब्याटिङमा नेपालले पावर प्लेभित्रै चार विकेट गुमाएको छ ।\nटप अर्डरका ब्याट्सम्यानहरू गुमाउँदा नेपाल दबाबमा परेको छ । ३.४ ओभरमा ओपनर कुशल भुर्तेल आउट भएपछि लगातार नेपालको विकेट गयो ।\nपहिलो विकेट जाँदा नेपालले २० रन जोडेको थियो । त्यसपछि ४.४ ओभरमा अनिल साह क्याच आउट भए ।\nलगत्तै अर्का ओपनर लोकेश बम आउट भएपछि क्रिजमा आएका कुशल मल्ल पनि रनआउट भए । ६ ओभर सकिंदा नेपालले २८ रन जोड्दा चार विकेट गुमाएको छ ।\n१६१ रनको लक्ष्य पछ्याएको नेपालका लागि अहिले कप्तान रोहितकुमार पौडल र अलराउन्डर गुल्शन झाले साझेदारी गरिरहेका छन् ।\n"
    },
    {
        "title": "विश्व बजारमा नेपाल लगानीको उत्कृष्ट गन्तव्य हो : चेम्बर",
        "date": 1714371790922,
        "source": "ok",
        "content": "\n१६ वैशाख, काठमाडौं । नेपाल चेम्बर अफ कमर्सका अध्यक्ष कमलेशकुमार अग्रवालले नेपाल अन्तर्राष्ट्रिय लगानीका लागि उत्कृष्ट गन्तव्य रहेको बताएका छन् ।\nकाठमाडौंमा आइतबारदेखि सुरु इमर्जिङ नेपाल इन्भेस्टमेन्ट समिटको उद्घाटन सत्रलाई सम्बोधन गर्दै अध्यक्ष अग्रवालले विश्वको तुलनामा सस्तो श्रमशक्ति, छिमेकी भारत र चीनको उपभोक्ता बजार लगायतका कारणले नेपाल विश्वकै उत्कृष्ट गन्तव्य रहेको बताए ।\nअध्यक्ष अग्रवालले भने, ‘नेपालमा ५७ प्रतिशत जनसंख्या सक्रिय श्रममा रहेको तथ्यांक छ, श्रम लागत पनि निकै सस्तो छ । यहाँ लगानी मार्फत उत्पादन भएका वस्तुहरूलाई विश्वका झन्डै ३ अर्ब जनसंख्या रहेका छिमेकी भारत र चीनको बजारमा पुर्‍याउन सकिन्छ ।’\nआजको युगमा आर्थिक विकास र समृद्धिको यात्रामा एक्लै हिँड्न नसकिने भन्दै अध्यक्ष अग्रवालले संयुक्त लगानीका लागि आह्वान समेत गरे । लगानीको सुनिश्चितताका लागि सरकारले कानुनी वातावरण बनाएको अध्यक्ष अग्रवालको भनाइ छ ।\nनेपालमा पर्यटन, जलविद्युत्, पूर्वाधार र सूचना प्रविधिको क्षेत्रमा लगानीका लागि अध्यक्ष अग्रवालले अन्तर्राष्ट्रिय लगानीकर्तालाई आह्वान गरे ।\nविदेशी लगानीकर्तालाई प्रतिफल सुनिश्चित गर्न कानुनी वातावरणसँगै लाभयुक्त परियोजनाहरू छनोट गरेको अग्रवालले बताए ।\nउनले भने, ‘अन्तर्राष्ट्रिय लगानीकर्ताका लागि सहज आवागमन, प्रतिफलको सुनिश्चितता र सहज बर्हिगमनको व्यवस्था एकद्वार नीतिबाटै गरिएको छ ।’\nकाठमाडौंमा भइरहेको तेस्रो अन्तर्राष्ट्रिय सम्मेलनले अर्थतन्त्रमा दीर्घकालीन महत्व राख्ने उनले बताए । लगानी सम्मेलनमा प्राथमिकताका क्षेत्रसहित लगानीको आह्वान गरिएको र निजी क्षेत्र पनि साथै रहेकाले सम्मेलन फलदायी हुने अध्यक्ष अग्रवालले बताए ।\nअन्तर्राष्ट्रिय लगानी सम्मेलनमा चेम्बर अफ कमर्सका तर्फबाट करिब १ दर्जन आयोजनालाई सोकेसका रुपमा राखिएको छ ।\n"
    },
    {
        "title": "लगानी सम्मेलन उद्घाटनमै भए दुई सम्झौता",
        "date": 1714371791014,
        "source": "ok",
        "content": "\n१६ वैशाख, काठमाडौं । तेस्रो लगानी सम्मेलनका दौरान दुई सम्झौता भएका छन् ।\nनेपाल उद्योग वाणिज्य महासंघ र नेसनल चेम्बर अफ कमर्स एन्ड इन्ड्रस्ट्रिज मलेसियाबीच लगानी सम्मेलनको उद्घाटनका अवसरमा द्विपक्षीय सम्झौता भएको हो ।\nसो अवसरमा महासंघका अध्यक्ष चन्द्रप्रसाद ढकाल र मलेसियाका तर्फबाट अध्यक्ष टान सी थायन लाइले हस्ताक्षर गरेका हुन् ।\nयसै गरी आइतबार नै डाटा सेन्टर निर्माण तथा सञ्चालनमा सहकार्य गर्नेबारे नेपालको बीएलसी ग्रुप र भारतको योट्टा डाटा सर्भिसेजबीच सम्झौता भएको छ ।\nसम्झौतामा बीएलसी होल्डिङ्सका प्रवन्ध निर्देशक मेघा चौधरी र सेन्टरका सीइओ सुनिल गुप्ताले हस्ताक्षर गरे ।\n"
    },
    {
        "title": "क्रिकेटर गुल्सनले पाए  &#8216;मनसरा सट् अफ द डे’ को पुरस्कार",
        "date": 1714371791152,
        "source": "ok",
        "content": "\nकाठमाडौं । उपेन्द्र सुब्बा निर्देशित ‘मनसरा’ले फिल्म प्रवर्द्धनका लागि भिन्न शैली पछ्याइरहेको छ । सुब्बाको यो दोस्रो निर्देशकीय फिचरले गत साता देशव्यापी कविता कन्सर्ट पनि गर्‍यो । यो अभियान इटहरीमा टुंगिएको छ ।\nयो फिल्म प्रवर्द्धनका लागि निर्माण पक्ष क्रिकेट मैदानमा समेत उपस्थित भएको छ । शनिबार नेपाल र वेस्ट इण्डिज ‘ए’बीच भएको खेलमा निर्माताले खेलाडीलाई पुरस्कृत पनि गरे ।\nशनिबारको रोमाञ्चक प्रतिस्पर्धामा दुई बल बाँकी छँदै नेपालले वेस्ट इण्डिजमाथि जित दर्ता गर्‍यो । यस क्रममा गुल्सन झाले अन्तिममा लगातार दुई चौका प्रहार गरे । झाले प्रहार गरेका चौकाले नेपाललाई दुई बल बाँकी छँदै जित दिलायो ।\nयो प्रदर्शनका लागि फिल्मले क्रिकेटर झालाई नगद १० हजार रुपैयाँ राशिको ‘सट् अफ द डे’ले पुरस्कृत गर्‍यो । यो पुरस्कार फिल्मका निर्माता तथा छायाकार शैलेन्द्र डी कार्कीले प्रदान गरेका थिए ।\n‘मनसरा’मा मिरुना मगर, प्रवीण खतिवडा, मेनुका प्रधान, दयाहाङ राई, हेमन्त बुढाथोकी, शान्ति गिरी, नेनहान राई लगायतको अभिनय छ । यो फिल्म वैशाख २१ गते रिलिज हुँदैछ ।\n"
    },
    {
        "title": "बझाङमा मतगणना सुरु",
        "date": 1714371791403,
        "source": "ok",
        "content": "\n१६ वैशाख, धनगढी । बझाङ प्रदेश सभा १ को मतगणना सुरु भएको छ ।\nछविसपाथिभेरा गाउँपालिका–१ र २ नम्बर वडाका मतदान केन्द्रबाट गणना सुरु भएको हो ।\nशनिबार बझाङ प्रतिनिधि सभा क्षेत्र नम्बर १ को प्रदेश सभा १ मा उपनिर्वाचन भएको थियो । आइतबार बिहानसम्म मतपेटीका सदरमुकाम चैनपुरमा संकलन गरिएको थियो ।\n \n"
    },
    {
        "title": "चलचित्र विकास बोर्डले जनकपुरमा मेकअप कार्यशाला सञ्चालन गर्ने",
        "date": 1714371791719,
        "source": "ok",
        "content": "\nकाठमाडौं । चलचित्र विकास बोर्डले मधेश प्रदेशको राजधानी जनकपुरमा पाँचदिने मेकअपसम्बन्धी कार्यशाला सञ्चालन गर्ने भएको छ । आइतबार विज्ञप्ति जारी गर्दै बोर्डले वैशाख २१ देखि २५ गतेसम्म कार्यशाला हुने जनाएको हो ।\nबोर्डको इतिहासमा पहिलोपटक मेकअप कार्यशाला हुन लागेको हो । आर्थिक वर्ष २०८०-८१ को स्वीकृत वार्षिक कार्यक्रमअनुसार फिल्मकर्मीको दक्षता अभिवृद्धिका लागि कार्यशाला आयोजना गर्न लागेको जनाइएको छ ।\nकार्यशालामा पाका मेकअप आर्टिस्ट सन्तु तामाङले सौन्दर्य कला शैलीबारे सिकाउनेछन् । कार्यशाला संयोजक तथा बोर्ड सदस्य राजु केसीका अनुसार सौन्दर्य कलाको तालिम लिएका र स्थानीय कलाकारसँग काम गरेका २० जनाले कार्यशालामा सहभागिता जनाउनेछन् ।\n‘जहिले पनि मधेश प्रदेशलाई पछाडि राखिएको थियो । यसपटक भने हामीले प्राथमिकतामा राखेर कार्यशाला गर्न लागेका छौं । प्राविधिकको सीप अभिवृद्धि गर्नु हाम्रो उद्देश्य हो,’ संयोजक केसीले अनलाइनखबरसँग भने ।\nबोर्डले यसअघि सुर्खेतमा अभिनय र सम्पादन कार्यशाला, दाङमा बाल चलचित्र महोत्सव, अर्घाखाँचीमा बाल फिल्म वर्कसप, बोर्डको प्रेक्षालयमा अभिनय कार्यशाला, इटहरीमा बाल चलचित्र साक्षरता कार्यक्रम सञ्चालन गरिसकेको छ ।\nअध्यक्ष भुवन केसीले फिल्मको प्राविधिक पक्षको सुधारमा पनि यस्ता कार्यशालाले योगदान दिने बताए ।\n"
    },
    {
        "title": "खुट्टामा समस्या आएपछि लोकेश बमले मैदान छाडे",
        "date": 1714371791825,
        "source": "ok",
        "content": "\n१६ वैशाख, काठमाडौं । दोस्रो टी-२० खेलमा वेष्ट इण्डिजविरुद्ध ब्याटिङ गर्ने क्रममा नेपाली ओपनर लोकेश बम घाइते भएका छन् ।\nखुट्टामा समस्या भएपछि उनलाई मैदानबाटै स्ट्रेचरमा राखेर बाहिर ल्याइएको छ ।\nलोकेश रिटायर्ड हर्ट भएपछि उनको स्थानमा अनिल साह मैदान प्रवेश गरेका छन् ।\n१६१ रनको लक्ष्य पछ्याएको नेपालका लागि लोकेश र कुशल भुर्तेलको जोडीले ओपनिङ गरेको थियो ।\nमैदान छाडेको केहीबेरपछि भने उनी पुन: खेल्नका लागि मैदान प्रवेश गरेका छन् ।\n"
    },
    {
        "title": "पूजा शर्माको ‘दान्भी’ जेठ १० मा नआउने, चलचित्र संघ र वितरकबीच जुट्यो सहमति",
        "date": 1714371791918,
        "source": "ok",
        "content": "\nकाठमाडौं । पूजा शर्मा स्टारर एक्सन फिल्म ‘दान्भी’को प्रदर्शन मिति सरेको छ । चलचित्र संघ र वितरकबीच जुटेको सहमतिअनुसार अब यो फिल्म जेठ १० मा रिलिज नहुने भएको छ । अब उक्त मितिमा ‘फर्की फर्की’ र ‘पुजार सार्की’ मात्र आउनेछन् । ‘दान्भी’का वितरक करण श्रेष्ठले उद्योगको हितका लागि आफूहरुले यो निर्णय लिएको बताए ।\nसम्भवत: असार ७ मा यो फिल्म आउन सक्ने जनाइएको छ । अभिनेत्री पूजा शर्माको सोमबार परेको जन्मदिनको अवसरमा फिल्मको नयाँ प्रदर्शन मिति घोषणा गर्ने तयारी छ ।\nचलचित्र संघका महासचिव सुरेन्द्र थापाले पनि नेपाली फिल्म क्षेत्रको व्यावसायिक हितका लागि गरिएको यो निर्णयलाई अरु मेकरले पनि सिक्नुपर्ने बताए । ‘दान्भी’को नयाँ प्रदर्शन मितिका लागि संघले मध्यस्थता मात्र गरेको थापाले बताए ।\nवितरक श्रेष्ठले भविष्यमा मेलमिलापको नजीर बसाल्न ‘दान्भी’को प्रदर्शन सरेको बताए । ‘यो निर्णयले नेपाली फिल्म क्षेत्र मिलेर अघि बढ्नुपर्छ भन्ने सन्देश दिन्छ । चलचित्र उद्योग अप्ठ्यारोमा पर्नुभएका निर्माता, हलवाला सबै अप्ठ्यारोमा पर्नु हो । यो हित सोचेर फिल्म सार्ने निर्णय लिएका हौं,’ उनले भने ।\n यो एक्सनप्रधान फिल्मलाई काठमाडौंमा रिच इन्टरटेनमेन्ट र मोफसलमा एफडी कम्पनीले वितरण गर्दैछन् । रुपेश तामाङ निर्देशित यो फिल्ममा पूजाको जोडीको रुपमा कुन्साङ बोमजनले अभिनय गर्दैछन् । यो फिल्म पूजाको पहिलो एक्सन फिल्म समेत हो ।\n"
    },
    {
        "title": "अर्थको अडान लिएका माओवादी नेता साहलाई मुख्यमन्त्रीले दिए वन मन्त्रालय",
        "date": 1714371791983,
        "source": "ok",
        "content": "\n१६ वैशाख, जनकपुरधाम । मधेश सरकारमा गत वैशाख ६ गते बिना विभागीय मन्त्रीको रुपमा शपथ लिएका माओवादी केन्द्र संसदीय दलका नेता भरतप्रसाद साहलाई वन तथा वातावरण मन्त्रालयको जिम्मेवारी दिइएको छ ।\nजसपा नेता सञ्जयकुमार यादवले सम्हालेको अर्थ मन्त्रालय पाउनुपर्ने अडान राखेका साहलाई मुख्यमन्त्री सरोजकुमार यादवले आइतबार वन मन्त्रालयको जिम्मेवारी दिएका हुन् । यसअघि अरु मन्त्रालय नसम्हाल्ने अडान राखेका साहलाई मुख्यमन्त्रीले वन मन्त्रालयको जिम्मेवारी तोकेका हुन् ।\nमुख्यमन्त्री यादवले ४ वैशाखमा चौथो पटक विश्वासको मत लिनुपूर्व वन मन्त्रालय दिने वचन अनुसार त्यो मन्त्रालय पाउनुपर्ने साहको दावी थियो । त्यसकारण उनले वन मन्त्रालय अस्वीकार गर्दै आएका थिए ।\nलोकतान्त्रिक समाजवादी पार्टीका रमेशप्रसाद कुर्मीले ४ वैशाखमा नै सरकार छाडेपछि उनले सम्हालेको वन मन्त्रालय खाली भएको थियो ।\n६ वैशाखमा तीन मन्त्री र एक राज्यमन्त्री नियुक्त गर्दा मुख्यमन्त्री यादवले नेकपा माओवादी केन्द्रका साह र एकीकृत समाजवादीकी बेची लुंगेलीको मन्त्रालय तोकेका थिएनन् ।\nलुंगेलीलाई १२ वैशाखमा श्रम तथा यातायात मन्त्रालयको जिम्मेवारी दिएका मुख्यमन्त्री यादवले साहलाई आइतबार वन मन्त्रालयको जिम्मेवारी दिएका हुन् ।\nहेर्नुहोस् मधेश मन्त्रिपरिषदको विवरण\n\n"
    },
    {
        "title": "सम्झनाको फोटोकपी : चक्रपथ हराएको एउटा कवि",
        "date": 1714371792037,
        "source": "ok",
        "content": "\n‘कवि कविता होस्, कविता कवि होस्, कविता तब पो हुन्छ, \nशब्द थुपारिकन के हुन्छ, भाव भए पो हुन्छ।‘ \nकविताको समीक्षा गर्दा सयौं पटक स्वर्गीय पारसमणि प्रधानका यी पङ्क्तिहरू प्रयोग भएका छन्। यी पङ्क्तिहरू छन् पनि उस्तै यथार्थपरक। भर्खरै बजारमा आएको कवि सुरेश राईको कविता संग्रह ‘सम्झनाको फोटोकपी’ पढिसकेपछि यसमा भएका कविताहरूमा कवि कत्तिको कविता हुन सके त भनेर घोत्लिएँ।\nपोर्चुगलको राजधानी लिज्बोनबाट नजिकै रहेको कास्काईसलाई पृथ्वीको अन्तिम छेउ भनिन्छ। हो त्यही पृथ्वीको अन्तिम छेउको एक होटलमा बसेर पृथ्वीको सुदूरपूर्वमा कर्म गरिरहेका कविको कविता पढ्नु र घरीघरी कविता चढेर झल्यास्स झल्यास्स नेपाल पुग्नु साँच्चिकै अद्भुत अनुभूति रह्यो।\nखोटाङ जिल्लामा जन्मेर हाल केही वर्षदेखि दक्षिणकोरियामा श्रम गरिरहनुभएका कवि सुरेश राईको पहिलो कृति हो- सम्झनाको फोटोकपी। शब्द मिडिया प्रालिद्वारा प्रकाशित यस कविता कृतिभित्र जम्मा ५३ वटा कविता छन्। जसमध्ये ३ वटा अंग्रेजी कविताहरू राईले आफैं अनुवाद गरेका हुन् जसलाई पुस्तकमा बोनस कविता भनेर अन्तिममा राखिएको छ।\nकविता बाहेक राईका कथा, लघुकथा, गीत तथा आलेखहरू विभिन्न मिडियाहरूमा प्रकाशित हुँदै आइरहेका छन्।\nविप्रेषणले धानिरहेको देशमा आधा जनसंख्या बाहिर छ। यसरी बाहिर पर्दा कविहरू पनि अरुहरूसँगै बाहिर परेका छन्। त्यसैले आजभोलि कविताहरू विदेशमै रचिन्छन्, लेखिन्छन्।\nकवितामा वैदेशिक पीडा र स्वदेशको सम्झना आजको युगको अनिवार्य प्रवृत्ति जस्तो भइसकेको छ। घरमा रहनेहरूको व्यथा सुनाउँदै आफ्नो प्रिय मान्छे विदेशिएपछि कवि ‘चक्रपथ’ कवितामा लेख्छन् –\nथाहा छ मेरी ज्यान\nतिमी विदेशिएको दिन \nतिम्रै मफलर बनेर\nगयो मेरो चक्रपथ पनि तिमीसितै\nतिम्रै गलामा बेरिएर \nत्यसै दिनदेखि यता \nयो शहरमा कुनै चक्रपथ छैन\nकाठमाडौंको सिङ्गै चक्रपथलाई प्रियसीको गलाको मफलर केवल एक अब्बल कविले मात्रै देख्न सक्छ। यो कविको शक्तिशाली बिम्ब बनेको छ। कवि अझै थप्छन्- म आजभोलि विना चक्रपथको काठमाडौंमा, यसै बाँचिरहेको भेटिन्छु।\nसंग्रहभित्र कवि पटक–पटक आफ्नो प्रियसीको जिकिर गर्छन्। प्रेमिल कविताहरूमा उनलाई ‘मेरी ज्यान’, ‘प्रिय’ भनेर बारम्बार सम्बोधन गरिएको छ। त्यस्तै पटक–पटक दोहोरिएर आउने अर्को विषय भनेको कविको आमासँगको सम्झनाहरू हो।\nकविले आफू परदेश हुँदा आमा बित्नुभएको र आमाको अन्तिम घडीमा आफू उपस्थित समेत हुन नपाएको परिस्थितिले यो संग्रह जन्मन पुगेको हो भन्ने उल्लेख गरेका छन्। कविता ‘रूपान्तरित आमा’मा कवि लेख्छन् –\nआमा त एक थान शिलापत्र हुनु भो\nएक चौतारी, एक सगर हुनु भो\nसंग्रहभित्र वनझाँक्री, नक्कली दूरबीन, थोपाहरूको आन्दोलन, काठमाडौंले मताउँछ, ह्वेल माछाको कान, गाउँ आई फर्केको बाटो जस्ता राजनैतिक रूपमा प्रतिरोधी चेत भएका सशक्त कविताहरू छन् भने भाग्यशालीको कविता, टग अफ वार, मृत्युवादी कवि, कायममुकायम ईश्वर जस्ता दार्शनिक चेतका कविताहरू पनि छन्।\nत्यसो त पुस्तकमा माहुरी शीर्षकको एउटा कविता छ जहाँ कवि लेख्छन्-\n‘यी माहुरीहरू, \nइतिहासको लोप पन्नामा भुरुरु उडि पस्नु अगाडि नै, \nलौ न केही गरौं।‘ \nआजको पर्यावरणीय समस्याको चेत यस कविता मार्फत कविले व्यक्त गरेका छन्। घरी अन्तिम कथा र सम्झनाको फोटोकपी जस्ता कविताले दु:खी बनाउँछ भने घरी मीठो झगडा, बाटो, कसिंगर जस्ता कविताले प्रेमिल बनाउँछ। समग्रमा विषयवस्तु, भाषा शैली, अभिव्यक्तिको गहिराई अनेक अनेक हिसाबले बलिया बलिया कविताहरूको एक हस्ताक्षर बन्न पुगेको छ सम्झनाको फोटोकपी।\nथुप्रै कविताहरूमा कविले शब्द किफायत गर्ने ध्याउन्नमा चाहेका कुराहरू भन्न छुटाएका हुन् कि भन्ने आभास हुन्छ। हतारमा अन्त्य गरिदिए जस्तो, ट्वाक्कै बीचैमा छोडिदिए जस्तो अथवा भन्दाभन्दै केही बिर्सिए जस्तो पनि लाग्न सक्छ बीचबीचमा।\nएउटा राम्रो कविको लागि यो सुधार गरिहाल्नुपर्ने पक्ष हो। त्यसमा ध्यान दिन जरूरी देखिन्छ। केही पुराना कविताहरूसँग मिल्दो भाव भएका एकाध कविताहरू पनि संग्रहमा छन् तर मौलिक शैली र प्रस्तुतिले गर्दा कवि त्यसमा सुरक्षित नै उत्रेका छन्।\nबिम्बहरूको प्रयोगमा पनि कविले थुप्रै ठाउँ कन्जुस्याइँ गरेका हुन् कि भन्ने भान हुन्छ तर कविताहरूमा त्यसै कारणले सरलता झल्किएको पनि अनुभूत हुन्छ।\nअन्त्यमा कविताहरू पढिसकेपछि लाग्छ कि कविले आफ्नो पहिलो कृतिमै राम्रो छाप छाड्न सफल भएका छन्। यसको निम्ति कविलाई बधाई छ। अतः उनको ‘कवि कविता हुने’ प्रयास बिल्कुलै इमानदार छ र धेरै हदसम्म सफल पाइन्छ। कविलाई आउने दिनहरूको लागि लामो साहित्यिक यात्राको शुभकामना !\n"
    },
    {
        "title": "सरकारलाई सहकारी पीडितको प्रश्न : हाम्रो निक्षेप सुरक्षाको सुनिश्चितता राज्यले गर्छ कि गर्दैन ?",
        "date": 1714371792102,
        "source": "ok",
        "content": "\n१६ वैशाख, काठमाडौं । सहकारी पीडितले सरकार र सरोकारवाला सत्ता संरक्षण र बचतकर्ताको पीडा र भावनासँग खेलबाड गरिरहेको आरोप लगाएका छन् ।\nगितेन्द्रबाबु (जीबी) राई संलग्न पोखराको सूर्यदर्शन बचत तथा ऋण सहकरी संस्था, बुटवलको सुप्रिम बचत तथा ऋण सहकारी संस्था र चितवनको सहारा चितवन बचत तथा ऋण सहकारी संस्थाका पीडित बचतकर्ताले संयुक्त विज्ञप्ति जारी गर्दै उक्त आरोप लगाएका हुन् ।\n‘आमसहकारीसँग सम्बन्धित नेपाली जनताको सहकारीमा रहेको बचत र हामी बचतकर्ताको भविष्य राज्य सरकारले सुनिश्चित गर्छ कि गर्दैन भन्ने हाम्रो प्रश्न सरकारलाई छ,’ विज्ञप्तिमा भनिएको छ, ‘प्रहरी प्रशासन लगायत राज्यका विभिन्न निकायबाट पीडित बचतकर्ताले बचत फिर्ताको माग गर्दा समन्वय र सहजीकरण गर्नुपर्नेमा झन् अनावश्यक दुःख दिने, मनोवैज्ञानिक रूपमा हतोत्साही बनाउने, उजुरी नलिने लगायत कार्य गरेकोमा आपत्ति प्रकट गर्दछौं ।’\nसहकारी पीडितलाई फेरि भुलभुलैयामा पारेर अलमलाउन खोजिएको भन्दै पीडितलाई आश्वासन देखाएर सहकारी ठगी गर्नेहरूलाई उम्काउने र ढाकछोप गर्ने कार्य नहोस् भन्दै उनीहरूले चेतावनी दिएका छन् ।\nउनीहरूले टालटुले आश्वासन नभई तत्काल बचत रकमको सुरक्षा र फिर्ता अनि गैरकानुनी रूपमा रकम दिने र लिनेलाई हदैसम्म कारबाही गर्नुपर्ने माग गरेका हुन् ।\nमुलुकी अपराध संहिता २०७४ को दफा ३० मा संगठित संस्थाबाट भएको कसुरमा काम गर्ने गराउनेको आपराधिक दायित्व हुने कानुनी व्यवस्था रहेको उल्लेख गर्दै सहकारीको रकम दुरुपयोग गर्नेलाई कानुनी दायरामा ल्याउनुपर्ने उनीहरूको माग छ ।\n‘मुलुकी अपराध संहिता २०७४ अनुसार सञ्चालक, प्रबन्ध निर्देशक, महाप्रबन्धक कार्यकारी पद भएकाले आपराधिक दायित्व रहन्छ,’ विज्ञप्तिमा छ, ‘उक्त कानुनी व्यवस्थाले ऋण लिँदाका बखत कुनै पनि कम्पनीका सञ्चालक तथा अन्यले आपराधिक दायित्वबाट उन्मुक्ति पाउन नसक्ने देखिन्छ ।’\nकानुनको स्पष्ट व्यवस्था भए पनि दुई–चार जना गलत नियत भएका सहकारी सञ्चालक वा कम्पनी सञ्चालक हजारौं सहकारीका बचतकर्ता ठगिँदै गर्दा सरकारको ध्यान नजानु र कुनै अनुसन्धान र कारबाही प्रक्रिया अघि नबढ्दा पीडित बचतकर्ताको न्यायको विषयमा प्रश्न चिह्न खडा भएको उनीहरूले बताएका हुन् ।\n"
    },
    {
        "title": "प्लास्टिक सर्जरी र कस्मेटिक सर्जरीमा के फरक छ ?",
        "date": 1714371792162,
        "source": "ok",
        "content": ""
    },
    {
        "title": "नेपाललाई वेस्टइन्डिज ए ले दियो १६१ रनको लक्ष्य",
        "date": 1714371792221,
        "source": "ok",
        "content": "\n१६ वैशाख, काठमाडौं । वेस्टइन्डिज ए ले दोस्रो टी-२० खेलमा घरेलु टोली नेपाललाई १ सय ६१ रनको लक्ष्य दिएको छ । त्रिवि क्रिकेट मैदानमा टस जितेर पहिला ब्याटिङ रोजेको वेस्टइन्डिजले २० ओभरमा ७ विकेट गुमाउँदै १६० रन बनायो । वेस्टइन्डिजका आन्द्रे फ्लेचरले ३६ बलमा ३ छक्कासहित सर्वाधिक ४३ रन बनाए ।\nगुडाकेश मोतीले तल्लोक्रममा ८ बलमा २ चौका र ४ छक्कासहित ३३ रनमा नट आउट रहे । म्याथ्यु फर्ड ६ बलमा १ छक्कासहित ११ रनमा नट आउट रहे ।\nतेस्रो ओभरमा स्पिनर सागर ढकालले जोनसन चाल्र्सलाई ११ र एलिक एथानाजेलाई ६ रनमा आउट गरेका थिए । त्यसपछि कुनै पनि समय वेस्टइन्डिजले आक्रामक क्रिकेट खेल्न सकेन । वेस्टइन्डिजको कमजोरीको फाइदा उठाउँदै नेपालले लगातार स्पिनर लगाएको थियो ।\nरोश्टन चेश, २२ बलमा २ चौका र १ छक्कासहित २३, केसी कार्टी १०, किमो पल ८ र हेयडन वाल्स ९ रनमा आउट भए । अन्तिम २ ओभरमा वेस्टइन्डिजले ४१ रन जोडेको थियो ।\nनेपालका स्पिनर सागर ढकालले ४ ओभरमा १९ रन खर्चेर २ विकेट लिए । कुशल भुर्तेलले ४ ओभरमा २२ रन खर्चेर २ विकेट लिए । सोमपाल कामी र दीपेन्द्रसिंह ऐरीले १(१ विकेट लिए । पाँच खेलको सिरिजमा नेपाल १(० ले अघिछ । पहिलो खेलमा नेपाल ४ विकेटले विजयी भएको थियो ।\n"
    },
    {
        "title": "जनप्रतिनिधि आएपछि रुप फेर्दै वीरगञ्ज",
        "date": 1714371792369,
        "source": "ok",
        "content": "\n१६ वैशाख, वीरगञ्ज  । डेढ दशकअघिसम्म वीरगञ्जको मुख्य सडकमा फोहोरमैलाका डंगुर र मरेका पशु चौपाया थुप्रिएको हुन्थ्यो । मुख्य सडक भएर यात्रा गर्ने जो कोहीले पनि नाकमुख छोप्दै हिँड्नुको विकल्प थिएन ।\nतर, अहिले परिस्थिति फेरिएको छ । विसं २०७४ मा स्थानीय तहको निर्वाचनसँगै स्थानीय तहमा जनप्रतिनिधि आएसँगै उनीहरुले आफ्नो ठाउँबाट सुधार गर्नेतर्फ अग्रसर देखिएका छन् ।\nवीरगञ्ज उद्योग वाणिज्य संघका पूर्वअध्यक्ष तथा संविधानसभाका सदस्य ओमप्रकाश शर्माले वीरगञ्ज सहरमा क्रमशः सुधारको छनक देखिएको अनुभव गर्न थालेका छन् । ‘पहिला त सडकमै मरेका गाई तथा कुकुर उठाउन पनि नगरपालिकाकै प्रमुख गुहार्नुपर्थ्यो’, उनले विगत स्मरण गरे, ‘स्थानीय तहमा नयाँ जनप्रतिनिधि आएसँगै वीरगञ्जमा धेरै खालका सुधार देखिएका छन् ।’\nवीरगञ्ज महानगरपालिका–१० घडीअर्वाका राधेश्याम गुप्ता पनि महानगरले विगतमा भन्दा अहिले फोहोरमैला सरसफाइमा ध्यान दिन थालेको अनुभव गरेका छन् ।\n‘पहिला त महानगरको फोहोरमैला सङ्कलन गर्ने ट्रयाक्टर आउने कुनै भर नै हुँदैन्थ्यो । आजभोलि त दैनिक दुईपटक फोहोरमैला सङ्कलन गर्ने ट्रयाक्टर आइरहेको छ । पक्कै पनि पहिलाभन्दा अहिले सरसफाइ भएको देखिन्छ’, उनले भने, ‘अहिले त यहाँ जथाभावी रुपमा फोहोर फ्याँक्न पनि पाइँदैन । फोरमैला फालेको देख्यो कि नगरपालिकाले जरिवाना समेत तिराइहाल्छ ।’ वीरगञ्ज महानगरले बजार क्षेत्रमा बिहान र साँझ दुई पटक र ग्रामीण क्षेत्रमा भने दैनिक एक पटक फोहरमैला सङ्कलन गर्दै आइरहेको छ ।\nनगर प्रमुख राजेशमान सिंहले नेतृत्व सम्हालेसँगै महानगरले जथाभावी सडकमा फोहोरमैला फ्याँक्ने विरुद्ध कठोर नीति अपनाउँदै आइरहेका छन् । यसअघिका जनप्रतिनिधिले पनि फोहोरमैला व्यवस्थापन गर्न खोजे पनि कडा खालको दण्ड जरिवाना कार्यान्वयन गर्न सकिरहेका थिएनन् ।\nमहानगरले २०७९ पुस १७ गतेदेखि जथाभावी फोहोरमैला फ्याँक्नेलाई जरिवाना गर्ने व्यवस्था सुरु गर्‍यो । महानगरको सरसफाइ व्यवस्थापन शाखाका अनुसार २०७९ पुस १७ देखि २०८० चैत मसान्तसम्मको अवधिमा फोहोरमैला फ्याँक्ने सरकारी तथा निजी सङ्घसंस्था र व्यक्तिगत गरेर नौ सय ९२ जनालाई कारवाही गरी २७ लाख ८१ हजार १०५ रुपैयाँ सङ्कलन गरेको छ ।\nवीरगञ्ज महानगरका सरसफाइ व्यवस्थापन शाखा प्रमुख सर्फुदिन मियाँले महानगरले जभाभावी फोहोरमैला फ्याँक्नेविरुद्ध कठोर नीति अँगाल्दै आइरहेको बताउँछन् ।\n‘जथाभावी फोहोरमैला फ्याँक्नेलाई जुनसुकै हालतमा पनि कारवाहीको दायरामा ल्याउँदै आइरहेका छौं’, उनले भने, ‘फोहोरमैला व्यवस्थापनको विषयमा मेयरसाबले जुनसुकै राजनीतिक हस्तक्षेप आए पनि मान्नुहुन्न । त्यसैले हामीलाई काम गर्नका लागि धेरै सहज वातावरण बनिरहेको छ ।’\nमहानगरले महानगरक्षेत्रका सर्वसाधारण घरधनीबाट फोहोरमैला सङ्कलन गरेवापत कुनै शुल्क पनि लिदैंन । तर, व्यवसायिक ढंगले चलेका व्यवसायी, उद्योगी र सरकारी निकायसँग भने फोहोरमैलाको मात्रा हेरेर तीन सयदेखि तीन हजार रुपैयाँसम्म लिदै आइरहेको छ ।\nवीरगञ्ज महानगरले फोहोरमैला सङ्कलन र व्यवस्थापनको जिम्मेवारी पृथ्वी/तारा एनके इन्टरप्राइजेज जेभीलाई दिएको छ । महानगर र जेभीबीच २०७६ जेठ २ गते पाँच वर्षका लागि फोहोरमैला व्यवस्थापनको सम्झौता भएको थियो ।\nसो सम्झौताअनुसार वार्षिक रुपमा फोहोरमैला सङ्कलन गरेवापतको शुल्क पनि फरक–फरक निर्धारण गरिएको छ । अहिले महानगरले फोहोरमैला व्यवस्थापन गरेवापत निजी क्षेत्रलाई वर्षेनी पाँच करोड ७२ लाख रुपैयाँ उपलब्ध गराउँदै आइरहेको छ ।\nवीरगञ्ज महानगरका नगरप्रमुख सिंह महानगरले वीरगञ्जको सबै क्षेत्रमा सुधारको सुरुआत मात्रै गरेको बताउँछन् । ‘हामीले वीरगञ्जलाई सुधार गर्नका लागि सुरुआतको थालनी मात्रै गरेका छौँ । त्यसका प्रभाव देखिन लागि अझै केही समय पक्कै लाग्नेछ’, उनले भने, ‘हामीले सरसफाइमा केही राम्रो सुरुआत गरेका छौँ तर व्यक्तिगत रुपमा हेर्दा यसबाट सन्तुष्ट हुने अवस्था छैन । केबल वीरगञ्ज महानगरका मुख्य सडकहरु मात्रै चिटिक्क सफा पारेर भएन् । यहाँका शाखा तथा भित्री सडकहरु पनि मुख्य सडकजस्तै चिटिक्क र आकर्षक हुनुपर्छ भनेर नै त्यसको लागि लागिपरेका छौं ।’\nवीरगञ्जका नगरबासीहरु भने वीरगञ्जको बजार क्षेत्रको तुलनामा ग्रामीण क्षेत्रमा र सिर्सिया नदी सरसफाइमा महानगरको ध्यान नपुगेको टिप्पणी पनि गर्छन् ।\nत्यति मात्रै होइन, खुल्ला नालीको कारणले लामखुट्टे र दुर्गन्ध पनि बढिरहेको गुनासो गर्छन् । नगरप्रमुख सिंहले वीरगञ्जको सुरुआती चरणदेखि नै वीरगञ्जको ढल निकासको नाली खुल्ला भएकाले पनि व्यवस्थापन गर्नका लागि स्रोतको अभाव रहेको बताउँछन् ।\n‘हामीले यो वर्ष मात्रै नौ किलोमिटर खुल्ला नाली सरसफाइ गरेका छौं’, उनले भने, ‘खुला ढल निकासले निकै चुनौती थपिरहेको छ । यसका लागि कम्तिमा पनि तीन/पाँच अर्ब रुपैयाँ बजेट लाग्ने अनुमान गरेका छौँ । सो निर्माणका लागि सङ्घीय र प्रदेश सरकारसँग माग राख्दै आइरहेका छौँ ।’\nनगर प्रमुख सिंहले सिर्सिया नदीको प्रदुषण न्यूनीकरण गर्ने सम्बन्धमा केही दिनभित्रै ठोस निर्णय गर्ने दाबी गरे । महानगर सरसफाइ शाखाका प्रमुख मियाँले पनि ग्रामीण क्षेत्रका जनतामा सरसफाइसम्बन्धी चेतनास्तर कम हुँदा पनि सबै खालको फोहोरमैला नालीमा फ्याँक्ने समस्या रहेको बताए ।\nवीरगञ्ज महानगर १३२ दशमलव २ वर्ग किलोमिटर क्षेत्रफलमा फैलिएको छ । महानगरमा दैनिक ५५ देखि ६५ मेट्रिक टन फोहोरमैला सङ्कलन हुने गर्छ । महानगरको फोहोरमैला निजी कम्पनीले दैनिक २५ ट्रयाक्टर तथा तीनवटा ट्रिपरको सहायताले व्यवस्थापन गर्दै आइरहेको छ ।\nमहानगर क्षेत्रबाट निस्कने फोहोरमैलाको व्यवस्थापन भने पर्सा र बारा जिल्लाको सीमा क्षेत्रमा पर्ने विश्रामपुर गाउँपालिकाको १६ बिघा नौ कठ्ठा सात धुर क्षेत्रफलमा रहेको ल्याडफिल्ड साइडमा हुँदै आइरहेको छ ।\nमहानगरको फोहोरमैला व्यवस्थापन गर्दै आएको पृथ्वी/तारा एनके इन्टरप्राइजेज जेभीका सञ्चालक शिव गुप्ताले महानगरमा उदाहरणीय ढङ्गले फोहोरमैला व्यवस्थापन गर्दै आइरहेको दाबी गरे ।\nउनका अनुसार दैनिक २७५ जना कर्मचारी खटाएर फोहोरमैलाको व्यवस्थापन हुँदै आइरहेको छ । महानगरका ३२ वटै वडा कार्यालयले प्रत्येक वडामा पाँच जनाका दरले ज्यालादारीमा सरसफाइ कर्मचारी नियुक्त गरेर बाह्रैमास नाली तथा मङ्गल सफा गर्दै आइरहेको जनाएको छ ।\nउज्यालो वीरगञ्जले सार्थकता पाउँदै\nमहानगरले सरसफाई मात्रै, नभएर ‘उज्याँलो वीरगञ्ज’ कार्यक्रमलाई पनि उत्तिकै प्रथामिकता साथ अघि बढाएको छ । नगरप्रमुख सिंहले जिम्मेवारी सम्हालेसँगै व्यक्तिगत रुपमा उज्यालो वीरगञ्ज कार्यक्रमबाट सन्तुष्ट भएको प्रतिक्रिया दिएका छन् ।\nमैलै नगरप्रमुखको जिम्मेवारी लिएसँगै व्यक्तिगतरुपमा पनि चित्त बुझेको काम भने उज्यालो वीरगञ्जको काममा भने सन्तुष्ट रहेको छु । पहिलाका जनप्रतिनिधिले उज्यालो वीरगञ्जको अभियान सुरुआत गर्ने भने तापनि अध्याँरो वीरगञ्जमा परिणत भइसकेको थियो ।\n‘अहिले वीरगञ्जका ३२ वटै वडाको जुनसुकै गल्लीमा उज्यालो छ, उज्यालो वीरगञ्ज कार्यक्रमले सार्थकता पाएको छ’, उनले भने, ‘उज्यालो वीरगञ्ज कार्यक्रमलाई सार्थकता दिन यहाँका कर्मचारी ३६५ दिनै खटिएर लागिपरेका छन् ।’\nमहानगर विद्युत् शाखाका इन्जिनियर राजीवकुमार उपाध्यायले महानगरले उज्यालो वीरगञ्ज कार्यक्रम अन्तर्गत १३ हजार तीन सय २२ वटा पोलमा सडक बत्ती जडान गरेको बताए ।\n‘महानगरले करिब रु २३ करोड लागतमा अहिले ३२ वटै वडामा उज्यालो वीरगञ्ज अभियानलाई अघि बढाएको छ’, उनले भने, ‘हामीले सहरी क्षेत्रमा मात्रै होइन, ग्रामीण क्षेत्रमा पनि उत्तिकै प्राथमिकता दिँदै उज्यालो वीरगञ्ज कार्यक्रमलाई अघि बढाउँदै आइरहेका छौँ ।’ महानगरका अनुसार अब करिब तीन हजार पोलमा मात्रै बत्ती जडान गर्न बाँकी छ ।\nमहानगरले स्ट्रिपलाइन (विभिन्न रङ्गका लाइट) र सडक बत्ती जडान गर्दै आइरहेको छ । यो लाइटको जडानको जिम्मेवारी भने सूर्य/उदय/टप्सन इनर्जी जेभीले प्राप्त गरेको थियो । पछिल्लो समय वीरगञ्जका धार्मिक तथा पर्यटकीयस्थलमा विभिन्न रङ्गीचङ्गीका बत्तीहरु पनि राखिएका छन् । घण्टाघर, शङ्कराचार्य गेट, भानुचोकमा पनि राखिएका छन् ।\nयति मात्रै होइन, वीरगञ्जका धार्मिक स्थलहरु गहवामाई मन्दिर, रामजानकी मन्दिर, गीता मन्दिर, पशुपतिनाथ मन्दिर, राधेमाई, शिव मन्दिर, लालपर्सा वीरगञ्जका मुख्य सडकहरु बाइपास, रेल्वे रोड, लिंकरोड, घण्टाघर–रक्सौल सडक खण्डलगायतका सबैजसो स्थानमा विभिन्न रङ्गका लाइट जडान गरिएको छ ।\n"
    },
    {
        "title": "शङ्खमूलको दोभान पुल नजिक आगलागी, गाडीको वर्कसप सहित ५ पसलमा क्षति",
        "date": 1714371792454,
        "source": "ok",
        "content": "\n१६ वैशाख, काठमाडौं । काठमाडौंको शङ्खमूलमा आगलागी भएको छ ।\nदोभान पुल नजिक गाडीको वर्कसप र त्यस वरपरका पसलहरुमा आगलागीबाट क्षति पुगेको छ ।\nआगलागीबाट एउटा मोटर ग्यारेज, पानपसल, चियापसल, माछापसल र फलफूल पसल जलेर नष्ट भएको प्रहरीले जनाएको छ ।\nजलेको ग्यारेज सँगैको अर्को एउटा ग्यारेजमा पनि आगोले क्षति पुर्‍याएको छ । तर आगलागीबाट भएको क्षतिको पूर्ण विवरण भने एकीन भएको छैन ।\n\nललितपुर महानगरपालिकाका दुई वटा दमकल सुरुमा आगो निभाउन आइपुगेका थिए । त्यसपछि मात्र काठमाडौंको जुद्ध बारुण यन्त्र पनि आइपुगेको थियो । प्रहरी र स्थानीयको समेत सहयोगमा आगो निभाउने क्रम जारी छ ।\nहेर्नुहोस् थप तस्वीरहरू : \n         \n"
    },
    {
        "title": "म्युजिक भिडियो निर्देशक समाजको अध्यक्षमा बबिता श्रेष्ठ",
        "date": 1714371792742,
        "source": "ok",
        "content": "\nकाठमाडौं । नेपाल म्युजिक भिडियो निर्देशक समाजले नयाँ नेतृत्व पाएको छ । सुकेधारास्थित सेलिब्रेसन हाइटमा शनिबार आयोजित संस्थाको दोस्रो अधिवेशनले बबिता श्रेष्ठ ‘मलेकु’लाई नयाँ अध्यक्षमा निर्वाचित गरेको छ ।\nप्रथम उपाध्यक्षमा डीआर सुजन, द्वितीय उपाध्यक्षमा जनक सिंह, महासचिवमा दयाराम घिमिरे, सचिवमा प्रवीण थापा, कोषाध्यक्षमा छत्रबहादुर श्रेष्ठ ‘काजिश’ र सहकोषाध्यक्षमा अञ्जन पुडासैनी छन् ।\nसदस्यमा जयदत्त भट्ट, खमेश श्रेष्ठ, राजु श्रेष्ठ, देवेन्द्र कुवँर, राजकुमार दर्जी, सुरेन्द्र बसेल, रुद्रबहादुर बुढाथोकी शिशिर र संगीत सागर बुर्जा चयन भएका छन् ।\n"
    },
    {
        "title": "विदेशी लगानीका लागि नेपालका सबै क्षेत्र खुला छन् : देउवा",
        "date": 1714371792835,
        "source": "ok",
        "content": "\n१६ वैशाख, काठमाडौँ। नेपाली कांग्रेसका सभापति एवं पूर्वप्रधानमन्त्री शेरबहादुर देउवाले विदेशी लगानीका लागि नेपालका प्रायः सबै क्षेत्र खुला रहेको बताएका छन्।\nआजदेखि काठमाडौँमा सुरु भएको तेस्रो लगानी सम्मेलनको उद्घाटन समारोहमा उनीले लगानीका लागि कृषि, पर्यटन, पूर्वाधार विकास, खानी तथा खनिज, उत्पादन, जलविद्युत् र सूचना प्रविधिजस्ता क्षेत्र लगानीका लागि खुला रहेको उल्लेख गरेका हुन् ।\nप्रमुख प्रतिपक्ष दलका नेतासमेत रहेका शिखर सम्मेलनमा भएका छलफल र शिखर सम्मेलनका क्रममा आदानप्रदान हुने विभिन्न सहयोग र साझेदारीले नेपालमा थप लगानी प्रवाहका लागि मार्ग प्रशस्त हुने धारणा व्यक्त गरे ।\n‘नेपाल अझै पनि कम विकसित मुलुकमा पर्छ । हामीले विकासका ठूला चुनौतीहरूको सामना गरिरहेका छौँ । हाम्रो देशमा विकासको प्रचुर सम्भावना छ, तर हामीसँग विकासका फाइदाहरू प्राप्त गर्न पर्याप्त पुँजी र उपयुक्त प्रविधिको अभाव छ’, सभापति देउवाले भने, ‘यस सन्दर्भमा यो उच्चस्तरीय कार्यक्रमको आयोजनाले विशेष महत्व राख्दछ ।’\nकांग्रेसले नेपालमा आर्थिक सुधारको थालनी गरेको र सन् १९९० मा कांग्रेसकै सरकारले अर्थतन्त्रलाई उदारीकरण, निजी क्षेत्रलाई आमन्त्रण र विदेशी लगानीका लागि अनुकूल वातावरण सिर्जना गरेको उनले उल्लेख गरे ।\n‘त्यो छोटो अवधिमा हाम्रो सरकारले नीतिहरू पुनसंरचना गर्‍यो, पुराना कानुनहरू परिमार्जन गर्‍यो र नयाँ कानुन ल्यायो, सार्वजनिक खर्चलाई तर्कसङ्गत बनायो र उदार कर प्रणालीको थालनी गर्‍यो’, उनले भने ।\nसभापति देउवाले विदेशी लगानीका लागि खुला क्षेत्र, कर नीति र आम्दानी फिर्ता गर्ने सन्दर्भमा नेपालको लगानी व्यवस्था अहिले उदार रहेको जानकारी दिए ।\nविदेशी लगानी नेपाल कानुन र हाम्रो देश पक्ष भएको विभिन्न अन्तर्राष्ट्रिय सन्धीद्वारा सुरक्षित रहेको अवगत गराउदै उनले नेपाललाई लगानीको आकर्षक गन्तव्यका रूपमा प्रवद्र्धन गर्न सरकारले विभिन्न देशसँग द्विपक्षीय लगानी संरक्षण सम्झौता गर्न इच्छुक रहेको थाहा पाएको उल्लेख गरे ।\n‘लचिलो श्रम कानुन, युवा र ऊर्जावान जनसङ्ख्याको पर्याप्त हिस्सा भएको जनसाङ्ख्यिक लाभांश, बिजुलीको भरपर्दो आपूर्ति, स्थानीय कच्चा पदार्थको उपलब्धताले पनि यस क्षेत्रका अन्य उच्च ज्याला दिने देशहरूको तुलनामा उत्पादन लागत कम बनाउन योगदान पुर्‍याउँछ’, सभापति देउवाले भने, ‘हामीले सार्वजनिक–निजी साझेदारीअन्तर्गतका ठूला परियोजना र अन्य साना तथा मझौला आकारका लगानीका आयोजनाका लागि उद्योग विभागअन्तर्गतको लगानी बोर्ड समावेश गर्ने एकद्वार प्रणालीस्थापना गरेका छौँ ।’\nउनले नेपालले कम्पनी दर्ताका लागि समय र ऊर्जा बचत गर्न र तुलनात्मकरूपमा छोटो अवधिमा सञ्चालनमा राख्न प्रक्रियालाई सुव्यवस्थित गरेको जानकारी गराए । उनले सबै प्रमुख राजनीतिक दलहरू नेपालमा वैदेशिक लगानी प्रवद्र्धन गर्न र लगानीसम्बन्धी प्रमुख मुद्दाहरूमा सहमति कायम गर्न एकजुट हुन प्रतिबद्ध रहेको स्पष्ट पारे ।\n‘प्रधानमन्त्रीका रूपमा मेरो कार्यकालमा हामीले महत्वपूर्ण सुधार लागू गर्‍यौँ । विदेशी लगानी प्रवद्र्धन, पर्यटन प्रवद्र्धन, जलविद्युतको सम्भाव्यता, उद्योग र कृषिको पुनरुत्थान गर्ने उद्देश्य राखेको थिएँ’, उनले भने, ‘सुधारको काम पूरा हुन नसकेकाले वर्तमान सरकारले सुधारका पहलहरूलाई निरन्तरता दिँदै निजी क्षेत्रका लागि थप अनुकूल वातावरण सिर्जना गर्ने विश्वास लिएको छु ।’\nमानिसको आम्दानीमा वृद्धिसँगै आन्तरिक बजार विस्तार हुँदै गएको र भौगोलिक निकटता र छिमेकी तथा अन्य साझेदारहरूबाट प्राप्त हुने सहुलियतपूर्ण व्यापारिक सुविधाका कारण बाह्य बजार पहुँचयोग्य रहेको उनको भनाइ छ ।\n‘हाम्रा दुई छिमेकी भारत र चीनले नेपालका लागि ठूलो बजार अवसर प्रदान गर्छन् । हामीसँग संयुक्त राज्य अमेरिका र यूरोपेली युनियनसँग पनि सहायक व्यापारिक सम्बन्ध छ’, उनले भने ।\nउनले आफू पूर्वप्रधानमन्त्री एवं सबैभन्दा ठूलो र पुरानो लोकतान्त्रिक पार्टी कांग्रेसका सभापतिको हैसियतमा लोकतान्त्रिक ढाँचाअन्तर्गत आर्थिक विकासलाई अगाडि बढाउन बजार र निजी क्षेत्रको महत्वपूर्ण भूमिका रहेको उदार आर्थिक नीतिलाई पछ्याउने प्रतिबद्धता व्याक्त गरे ।\nसरकारले सामाजिक न्याय र नेपाली समाजका सबै खण्डको समावेशी प्रतिनिधित्व सुनिश्चित गर्न आफ्नो जिम्मेवारी नगुमाई लगानी र व्यवसायका लागि अनुकूल वातावरण सिर्जना गर्ने उनको भनाइ छ ।\n‘हामी लगानीका लागि तीव्र प्रतिस्पर्धाका युगमा बाँचिरहेका छौँ । यसको अर्थ हामीले प्रोत्साहन र लगानी संरक्षण गर्न थप आकर्षक र प्रतिस्पर्धी हुन आवश्यक छ । पैसा त्यहाँ जान्छ जहाँ राम्रो व्यवहार गरिन्छ’, उनले भने, ‘आन्तरिक र बाह्य आर्थिक वातावरणमा आएको परिवर्तनको प्रकाशमा हाम्रो लगानी व्यवस्थालाई समायोजन गर्न सुसङ्गत र व्यावहारिक रूपमा सुधारको प्रयास जारी राख्छौँ ।’\nउनले नेपालले विदेशी लगानीकर्ताप्रति भेदभावपूर्ण नीति नअपनाउने स्पष्ट पार्दै उनीहरूलाई राष्ट्रिय लगानीकर्तासँग समान व्यवहार गरिने र विदेशी लगानीकर्तालाई अतिथिको रूपमा स्वागत गर्ने उल्लेख गरे । नेपालमा वैदेशिक लगानी नाफामुखी रहेको भन्दै सभापति देउवाले यसका लागि प्रमाणित गर्ने भरपर्दो उदाहरण रहेको जानकारी गराए ।\nनेपालमा काम गर्ने केही बहुराष्ट्रिय कम्पनीले वर्षौंदेखि राम्रो लाभांश फिर्ता गर्न सक्षम भएको उनको भनाइ छ । ‘कृपया नेपाल आउनुहोस् र हाम्रो अर्थतन्त्रमा लगानी गर्नुहोस् जुन तपाईं र हाम्रा जनताका लागि फाइदाजनक हुनेछ । हामी तपाईंलाई पूर्ण सुरक्षा प्रदान गर्नेछौँ र सुरुदेखि अन्त्यसम्म हाम्रो निरन्तर सहयोगको आश्वासन दिन्छौँ’, उनले भने, ‘विकास र समृद्धिका लागि हाम्रो साझेदारीको कदर गर्नेछौँ । नेपालको आर्थिक परिदृश्यलाई रूपान्तरण गर्ने प्रयासमा सहयोग गर्न तपाईंको योगदान उच्च मूल्यवान् हुनेछ । समय सार हो । नेपालमा अपार सम्भावना छ । मलाई विश्वास छ कि हाम्रो साझा प्रयासले हामी फरक पार्न सक्छौँ ।’\n"
    },
    {
        "title": "सोमपालले लिए नेपालका लागि पाँचौं विकेट",
        "date": 1714371792920,
        "source": "ok",
        "content": "\n१६ वैशाख, काठमाडौं । कीर्तिपुरमा जारी टी–२० क्रिकेटमा वेष्ट इण्डिज ‘ए’ को पाँचौं विकेट नेपालले लिएको छ ।\nसोमपाल कामीले किमो पउललाई १६.१ ओभरमा बोल्ड गरेका हुन् । यसअघि नेपालका लागि कुशल भुर्तेल र सागर ढकालले दुई दुई विकेट लिएका छन् ।\n१७ ओभरको खेल सकिंदा वेष्ट इण्डिज एले पाँच विकेट गुमाएर ११३ रन बनाएको छ ।\n"
    },
    {
        "title": "नेपाल विदेशी लगानीकर्तालाई हृदयदेखि स्वागत गर्ने देश हो : प्रधानमन्त्री",
        "date": 1714371793006,
        "source": "ok",
        "content": "\n१६ वैशाख, काठमाडौं । प्रधानमन्त्री पुष्पकमल दाहाल प्रचण्डले नेपाल विदेशी लगानीकर्तालाई हृदयदेखि नै स्वागत गर्ने देश भएको बताएका छन् ।\nआइतबारदेखि राजधानीमा सुरु भएको तेस्रो लगानी सम्मेलनलाई सम्बोधन गर्दै उनले नेपालले प्रयोग नभएका अपार सम्भावना र अवसरका केन्द्रमा उभिएर लगानीकर्तालाई स्वागत गर्ने बताए ।\nउनले भने, ‘नेपाल गौतम बुद्ध, सगरमाथा र वीर मानिसहरूको भूमि हो, यो विदेशी लगानीलाई हृदयदेखि स्वागत गर्ने देश हो ।’\nलगानीकर्ता, उद्योगी, नवप्रवर्तक र व्यवसायीलाई सहजता प्रदान गर्न निरन्तर सुधारमा सरकार दृढ रहेको उनले बताए । सोही सन्दर्भमा हालै सरकारले कानून परिमार्जन गरेको उनले उल्लेख गरे ।\nउनले मित्र राष्ट्रहरूलाई चाँडोभन्दा चाँडो द्विपक्षीय लगानी सम्झौता (बीआईए) मा हस्ताक्षर गर्न समेत आह्वान गरे ।\nनेपालका ६० प्रतिशतभन्दा बढी जनसंख्या श्रमिक उमेर समूहभित्र रहेको तीव्र रुपमा विस्तार भएको मध्यमवर्गीय जनसंख्याले उपभोक्ता वृद्धिको अपार सम्भावना देखाएको प्रधानमन्त्री प्रचण्डको भनाइ छ ।\nविदेशी भाषा बोल्ने युवाको संख्या उल्लेख रहेकाले अन्तर्राष्ट्रिय लगानीकर्तालाई नेपालमा मन पर्ने स्थानीय दक्ष श्रमशक्ति खोज्न समेत मद्दत पुग्ने उनले बताए ।\nनेपालले पर्यटन, कृषि, उत्पादन, सूचना–प्रविधि, गार्मेन्ट, कृषि प्रशोधनन र पूर्वाधार र उच्च मूल्यका बाली उत्पादन लगायत विभिन्न अवसर उपलब्ध गराएको प्रधानमन्त्री प्रचण्डले बताए ।\nनेपालमा जलविद्युतको प्रचुर सम्भावना भए पनि अहिले ३२ सय मेगावाट मात्रै उत्पादन भएको भन्दै उनले ५ हजार ५६८ मेगावाटका ठूला परियोजना सार्वजनिक–निजी–साझेदारीमा निर्माणको चरणमा रहेको बताए । यसले नेपालको जलविद्युत् क्षेत्रमा प्रचुर अवसर रहेको देखाउने उनको भनाइ छ ।\nनेपालमा वैदेशिक लगानी गरेका कम्पनी नाफामुखी देखिएको भन्दै उनले ती कम्पनीले लाभाशं फिर्ता लगेको अवस्थाले समेत नेपालमा लाभदायक लगानीको वातावरण भएको बताए ।\nलगानी सम्मेलनमा प्रस्तुत गरिने परियोजनाले देश र सम्भावित लगानीकर्ता दुवै पक्षलाई फाइदा पुग्ने उनको भनाइ थियो ।\nआगामी दशकमा दिगो र उच्च आर्थिक वृद्धि हासिल गर्ने नेपालको लक्ष्य स्वदेशी र विदेशी दुवै निजी क्षेत्रसँगको सामूहिक साझेदारीमा सम्पन्न हुनेमा आफू आशावादी रहेको समेत उनले बताए ।\n"
    },
    {
        "title": "उपचार शुल्क बुझाउन नसक्दा अस्पतालबाट घर जान पाएनन् रामविनय",
        "date": 1714371793124,
        "source": "ok",
        "content": "\n१६ वैशाख, जनकपुरधाम । मधेश प्रदेश प्रहरी कार्यालय, जनकपुरधामको ठीक अगाडि छ, कृष्ण मेडिकल एन्ड टेक्निकल रिसर्च सेन्टर अस्पताल । यही अस्पतालको आईसीयू बेड नं.२०५ मा करिब एक महिनादेखि छन्, २२ वर्षीय युवक रामविनय महरा ।\nगत चैत १४ गते साँझ मोटरसाइकल दुर्घटनामा घाइते भएपछि रामविनयलाई अस्पताल भर्ना गरिएको थियो । ८ दिनको उपचारपछि रामविनय निको भए । चैत २२ गते नै अस्पतालले उनलाई डिस्चार्ज पत्र दिइसकेको थियो । तर उनी वैशाख १६ गतेसम्म पनि अस्पतालबाट बाहिर निस्किन पाएका छैनन् । रामविनय घर जान नपाउनुको कारण हो, उपचार खर्च अस्पताललाई बुझाउन नसक्नु ।\nदलित तथा विपन्न महरा परिवारले उपचार खर्च बुझाउन नसक्दा रामविनय अस्पतालको आईसीयुमै बन्धकजस्तै बनेका हुन् ।\nडिस्चार्ज हुने दिन अर्थात चैत २२ गतेसम्म उनको उपचार खर्च फार्मेसीबाहेक ३ लाख रुपैयाँभन्दा धेरै थियो । जनेतेन चन्दा तथा ऋण उठाएर अस्पतालको ५० हजार र फार्मेसीको ४० हजार गरी ९० हजार रुपैयाँमात्र तिरेको रामविनयकी आमा प्रमिला बताउँछिन् ।\n‘हामीसँग बेचेर दिने सम्पति छैन । गाउँघरमा कसैले ऋण दिँदैन, कहाँबाट रुपैयाँ ल्याउने ? कसरी छोरालाई अस्पतालबाट निकाल्ने ?’ आमा प्रमिला गुनासो गर्छिन्, ‘झन् आईसीयूमा राखेर बिल थपिइरहेको छ ।’\nअस्पतालको लेखा शाखाका कर्मचारीका अनुसार उनको आईसीयूको बिलबाहेक ३ लाख रुपैयाँ उपचार खर्च छ । ‘आईसीयूको बिल जोड्न बाँकी छ । उहाँको उपचार खर्च ३ लाख रुपैयाँभन्दा माथि नै छ’, लेखा शाखामा कार्यरत ती कर्मचारीले भने ।\nपूर्णरुपमा ठीक भइसकेका रामविनय आईसीयूमै बस्नु पर्दा अत्यासमा छन् । ‘म पूरै ठीक भइसकेको छु । स्वास्थ्यमा अब केही समस्या छैन । त्यत्रो उपचार खर्च तिर्ने मेरो परिवारको हैसियत छैन’, रामविनयले भने, ‘बेडमा वाक्कदिक्क भइसकेको छु ।’\nछोरालाई उपचार खर्च तिरेर अस्पतालबाट निकाल्न रामविनयका बुबा पञ्चु महरा र आमा प्रमिला खर्च जुटाउन भौंतारिरहेका छन् । महरा परिवारको सम्पतिको नाममा केबल २ धुर घडेरी र त्यसैमा बनेको एउटा घर बाहेक केही छैन ।\nमजदुरी गरेर महराको परिवार चल्छ । तर, छोरालाई अस्पतालबाट निकाल्ने प्रयासमा उनीहरु चन्दा संकलनसँगै नेता, जनप्रतिनिधि, दलित अगुवा, भरभलादमी लगायतको दैलो चहार्न बाध्य छन् ।\nझन् आईसीयुमा राखेको आर्थिक बोझ थपिँदै जान थालेपछि महरा परिवारको बेचैनी पनि बढेको छ । आईसीयूबाट निकालिदिन बिलौना गर्दा पनि अस्पताल सञ्चालक मान्दैनन् । ‘ठीक भइसकेको छ । कम्तिमा आईसीयूबाट बाहिर निकालिदिनुस् भनेर सञ्चालकसँग हात जोडेर बिन्ती गरें । तर, मान्नु भएन’, आमा प्रमिलाले भनिन्, ‘जबसम्म सबै पैसा तिर्दैन, तबसम्म जान दिन्नँ, आईसीयूको पनि सबै पैसा तिर्नु पर्छ भन्नुहुन्छ ।’\nअस्पतालमा रामविनयकी श्रीमती मनिषा एक महिनादेखि कुरुवा बसेकी छन् । एक वर्षअघि मात्र मनिषाको रामविनयसँग बिहे भएको थियो ।\nमजदुरी गर्न भारतको मुम्बई गएका रामविनय र मनिषा होलीको एक दिनअघि मात्र घर फर्केका थिए । त्यतिबेलै रामविनय दुर्घटनामा घाइते भए । श्रीमान् उपचारपछि निको हुँदा खुसी देखिएकी मनिषा अस्पताललाई बुझाउने पैसा नजुट्दा भने दुःखी देखिन्छिन् । सबै पैसा नबुझाए अस्पतालबाट जान नदिने अडान अस्पताल प्रशासनका कर्मचारीले भनेको मनिषाले बताइन् ।\nअस्पतालका इन्चार्ज देवेन्द्र यादवले अस्पतालले उपचार गरिदिएको र शुल्क बुझाएर लैजान भन्दा नलगेको बताए ।\nअस्पताल सञ्चालक रामपृत यादवले आफू छोरीको बिहेमा व्यस्त भएकाले अस्पतालको सबै विषयमा अपडेट नभएको बताउँछन् । ‘बिहे हिजो मात्रै सकेकाले सबै अस्तव्यस्त छ । त्यो विषय (रामविनयको उपचार खर्च)मा पछि मात्र केही भन्न सक्छु,’ उनले भने ।\nपरिवारलाई थाहै नदिइ प्रादेशिक अस्पतालबाट निजीमा रेफर\nचैत १४ गते होलीको दिन । एकदिन अघि मात्र मुम्बईबाट घर फर्केका रामविनय साँझतिर छिमेक रामकिसुनको रामको ज १२ प ३४६५ नम्बरको मोटरसाइकल चढेरमा बाहिर निस्केका थिए ।\nधनुषाको औरही प्रहरी चौकीका इन्चार्ज सई हेमबहादुर कुवँरका अनुसार चैत १४ गते साँझ ७ बजेर ५० मिनेटमा मोटरसाइकल अनियन्त्रित भएर धनुषाको औरही गाउँपालिकाको कप्टौल भन्ने ठाउँमा दुर्घटना भएको थियो ।\n‘मोटरसाइकल अनियन्त्रित भएर दुर्घटना भएको स्थानीयबाट जानकारी पायौं,’ सई कुवँरले भने, ‘हामी घटनास्थल पुग्दा रामकिसुनलाई सामान्य चोटपटक लागेको थियो भने रामविनय अलि बढी घाइते थिए ।’ त्यसपछि प्रहरीले रामविनयलाई उपचारका लागि प्रादेशिक अस्पताल जनकपुर पठाएको थियो ।’\nदुर्घटनाको खबर पाएका घरपरिवारका सदस्य प्रादेशिक अस्पताल पुग्दा रामविनयलाई एम्बुलेन्समा राखेर कृष्णा मेडिकल एन्ड टेक्निकल रिसर्च सेन्टर अस्पताल पुर्याइसकिएको थियो ।\n‘सुन्नेबितिकै हामी प्रादेशिक अस्पताल पुग्यौं । हामी पुग्दा त्यहाँबाट रेफर गरेर कृष्णा मेडिकलमा पठाएको जानकारी भयो । किन यो अस्पतालमा पठाइयो ? कसले ल्यायो ? हामीलाई अहिलेसम्म केही थाहा छैन’, आमा प्रमिलाले भनिन् ।\nप्रादेशिक अस्पतालमै उपचार भएको भए रकम अभावमा छोरा बन्धक बन्ने थिएन भन्ने उनलाई लागेको छ । ‘सरकारी अस्पतालमा उपचार भएको भए सस्तो हुन्थ्यो, मेरो छोरा बन्धक बन्नुपर्ने थिएन । यहाँबाट बन्धक मुक्त गराइदिन सबैले सहयोग गदिनुपर्यो’, आमा प्रमिला बिन्ती गर्छिन् ।\n२ वर्षअघि नै न्युरो अपरेसन थिएटरको उदघाटन तर बिरामी निजीमा रेफर\nप्रादेशिक अस्पतालका निर्देशक डा. रामनरेश पण्डितले न्युरोसम्बन्धी डाक्टर नरहेकाले बाहिर रेफर गरेको हुन सक्ने बताए ।\nयद्यपि, मधेश सरकारको स्वास्थ्य विज्ञान प्रतिष्ठान अन्तर्गतको सबभन्दा ठूलो प्रादेशिक अस्पताल जनकपुरमा २ वर्षअघि नै न्युरोसम्बन्धी अपरेसन थिएटरको उद्घाटन भएको थियो । तर, जनशक्ति अभावले अहिलेसम्म न्युरोसम्बन्धी उपचार सुरु गर्न नसकेको निर्देशक पण्डितले बताए ।\nप्रादेशिक अस्पतालमा न्युरोसम्बन्धी चिकित्सक नहुँदा आकस्मिक सेवामा पुगेका सेवाग्राहीलाई चिकित्सकहरुले रेफर गरेर निजी अस्पतालमा पठाउने गरेका छन् ।\nरामविनयकी आमा प्रमिलाले आफ्नो छोरा मोटरसाइकलको पछाडि बसेको बेला दुर्घटना भएको भन्दै उपचार खर्च मोटरसाइकलवालाले व्यहोर्नुपर्ने बताउँछिन् । तर औरही प्रहरी चौकीले आफ्नो पति पञ्चुरामलाई प्रभावमा पारेर ४० हजार रुपैयाँमा मात्र मिलापत्र गराइदिएर मोटरसाइकलवालालाई छाडिदिएको उनको गुनासो छ । उनी भन्छिन्, ‘उपचार खर्च मोटरसाइकलवालाले व्यहोर्नुपर्थ्यो तर पतिलाई प्रभावमा पारेर ४० हजारमा मिलापत्र गराइयो, त्यो पैसाले उपचार गर्नै पुगेन ।’\n \n"
    },
    {
        "title": "सिन्धुली प्रहरी प्रमुखको जिम्मा एसपी तिम्सिनालाई",
        "date": 1714371793183,
        "source": "ok",
        "content": "\n१६ वैशाख, काठमाडौं । प्रहरी उपरीक्षक (एसपी) अर्जुन तिम्सिनाले जिल्ला प्रहरी कार्यालय सिन्धुलीको जिम्मेवारी पाएका छन् ।\nनिमित्त आईजी टेकप्रसाद राईका अनुसार एसपी तिम्सिनालाई सिन्धुलीको प्रहरी प्रमुखको रूपमा पठाइएको हो ।\nएसपी तिम्सिना प्रहरी महानिरीक्षक वसन्तबहादुर कुँवर फ्रान्सबाट फर्केपछि सिन्धुली जाने बताइएको छ । उनी प्रहरीको कर्मचारी प्रशासनमा कार्यरत थिए ।\nयसअघि १० वैशाखमा सिन्धुलीका एसपी विनोद शर्मा हेडक्वाटर तानिएका थिए । जिम्मेवारी सम्हालेको २ महिनामै उनको जिम्मेवारी खोसिएको थियो ।\n"
    },
    {
        "title": "नेपालका लागि भुर्तेलले नै लिए चौथो विकेट",
        "date": 1714371793437,
        "source": "ok",
        "content": "\n१६ वैशाख, काठमाडौं । स्पिनिरहरुमार्फत दबाबमा पारिरहेको नेपालले वेष्ट इण्डिजको चौथो विकेट लिएको छ ।\nकुशल भुर्तेलले केसी कार्टीलाई कप्तान रोहितकुमार पौडेलबाट क्याच गराएका हुन् । भुर्तेलको व्यक्तिगत यो दोस्रो विकेट हो ।\nटीमका लागि तेस्रो र भुर्तेलका लागि पहिलो विकट ९ ओभरको अन्तिम बलमा लिएका थिए ।\nटस जितेर ब्याटिङ गरिरहेको वेष्ट इण्डिजले १४ ओभरको खेल सकिदा ८३ रन जोडेको छ । विश्वकपको तयारी अन्तर्गत कीर्तिपुरमा जारी पाँच दिवसीय टी–२० को दोस्रो खेलमा नेपालका लागि सागर ढकालले दुई विकेट लिएका छन् ।\n"
    },
    {
        "title": "‘बोक्सीको घर’को आक्रामक ओपनिङबारे दीपकराज गिरी : &#8216;स्टार होइन, स्क्रिप्टमा लगानी गरौं&#8217;",
        "date": 1714371793502,
        "source": "ok",
        "content": "\nकाठमाडौं । ‘बोक्सीको घर’को ओपनिङ धेरैका लागि ‘अनपेक्षित’ हो । सामाजिक कथावस्तुमा बनेको यो फिल्मले क्रमशः पिकअप लिन सक्ने अनुमान धेरैको थियो । तर शुक्रबार र शनिबार यसले जसरी ओपनिङ गरेको छ, धेरैका लागि यो चकित तुल्याउने परिघटना नै हुनुपर्छ ।\nवितरण कम्पनी टि–फोकका अनुसार फिल्मले पहिलो सप्ताहन्त दुई करोड ग्रसभन्दा धेरै कमाइ गरेको छ । केकी अधिकारी स्टारर फिल्मको यो ओपनिङलाई लिएर फिल्मकर्मीले पनि प्रतिक्रिया जनाउन थालेका छन् । दीपकराज गिरीदेखि शोभित बस्नेतसम्मले ‘बोक्सीको घर’बारे टिप्पणी गरेका छन् ।\nअहिले ‘छक्कापञ्जा ५’ को तयारीमा व्यस्त दीपकराज गिरीले त ‘बोक्सीको घर’को ओपनिङ सन्दर्भमा फेसबुकमा स्टाटस लेख्दै धारणा राखेका छन् । स्टारमा होइन, स्क्रिप्टमा लगानी गर्न आग्रह गरेका छन् ।\nउनी लेख्छन्, ‘पोष्टरमा एक नायिका मात्रै छ तर फिल्मको ओपनिङ मल्टिस्टारर फिल्म भन्दा बलियो छ । त्यसैले स्टारमा होइन स्क्रिप्टमा लगानी गरौं । बधाई केकी र बोक्सिको घर टिम ।’\nशोभित लेख्छन्, ‘न ब्रान्ड न सिक्वेल । न ३०-४० लाखवाला टाउको । न सिक्वेल मात्र हिट । फ्लप फिल्म बनाउने डाइरेक्टर तर नि फिल्मले हान्यो यो हो नि क्रेज केकी अधिकारीको । यहाँ त कुरा मात्र ठूलो गर्ने आखिर नम्बर १ त केकी पो रहेछ त ।’\nसुलक्षण भारती निर्देशित फिल्मको शो शनिबार देशभर हाउसफुल थियो । आइतबार फिल्मको अकुपेन्सीमा मध्यान्हमा गिरावट आएको देखिन्छ । मध्यान्हको अकुपेन्सी २०–३० प्रतिशत छ । अपरान्ह र बेलुका प्रतिशतमा वृद्धि हुनसक्छ ।\nबुधबार पनि सार्वजनिक बिदा भएकाले यो फिल्मले घरेलु बक्स अफिसमा अर्को उत्कृष्ट कमाइ गर्न सक्ने अनुमान छ ।\n"
    },
    {
        "title": "वात्सल्य नेचुरल आईभीएफको सफलता : एक महिनामै १२९ दम्पतीलाई सन्तान सुख",
        "date": 1714371793584,
        "source": "ok",
        "content": "\nकाठमाडौं । नेपालको नम्बर १ आईभीएफ वात्सल्य नेचुरलले एक महिना १२९ दम्पतीलाई सन्तान सुख दिएको छ ।\nवात्सल्य नेचुरलले आईभीएफ र आईयूआईको माध्यमबाट सन्तान प्राप्तिको सेवा दिँदै आएको छ । यसैक्रममा वात्सल्य नेचुरलले पछिल्लो एक महिनामा १२९ दम्पतीलाई सन्तान सुख दिन सफल भएको एमब्रियोलोजी ल्याब डाइरेक्टर सुरेश यादवले जानकारी दिए ।\nवात्सल्य नेचुरलमा पछिल्लो तीन महिनामा आईभीएफको औसत सफलता ७०. ८८ प्रतिशत रहेको उनले बताए । जबकी विश्वव्यापी रुपमा आईभीएफको औसत सफलता ३० देखि ६० प्रतिशतको आसपास रहेको बताइन्छ ।\nपछिल्लो तीन महिनामा वात्सल्य नेचुरलले ३६८ जना दम्पतीलाई सन्तान सुख दिएको यादवले बताए ।\nयादवले लामो समयसम्म प्राकृतिक किसिमले सन्तान प्राप्त नभएमा  एसिस्टेड रिप्रोडक्टिभ टेक्नोलोजी (एआरटी) को मध्यमबाट सन्तान प्राप्त गर्न सकिने र वात्सल्यले सोहि सेवा दिइरहेको बताए ।\nएआरटी टेक्नोलोजीलाई सामान्य भाषामा बुझ्दा प्रविधिको मध्यमबाट सन्तानप्राप्तिको बाटो सरल बनाउनु हो भनेर बुझ्न सकिन्छ । यस अन्तर्गत आईयूआई र आईभीएफ प्रविधि अपनाउन सकिन्छ ।\nआईयूआई अन्तर्गत महिलामा कुनै गडबडी नभएमा पुरुषको शुक्रकिटलाई वाश गरेर महिलाको गर्भनलीमा हालिन्छ र त्यो विस्तारै विकसित हुँदै जान्छ ।\nत्यस्तै आईभीएफमा पुरुष र महिलाबाट निकालिएको शुक्रकिट र डिम्बलाई राम्ररी छनोट र विकास गरी बाह्यरुपमा निषेचन गरिन्छ र त्यसलाई महिलाको पाठेघरमा स्थानान्तरण गरिन्छ । यसले गर्दा गर्भनली बन्द भएको वा कुनै प्रजनन् अङ्गमा समस्या भएको महिलाले पनि सन्तान पाउन सक्छन् ।\nवात्सल्य नेचुरलले अहिलेसम्म आईयूआई प्रविधिबाट २००० र आईभीएफ प्रविधिबाट ४०००  दम्पतीलाई सन्तान सुख दिइसकेको यादवले बताए ।\nत्यसैगरी वात्सल्य नेचुरलले काठमाडौंसहित नेपालगञ्ज, पोखरा, चितवन, विराटनगर र बुटवलमा पनि पूर्ण सुविधासहित सेवा विस्तार गर्न लागेको प्रबन्ध निर्देशक प्रशान्त सुवेदीले जानकारी दिए ।\nवात्सल्य नेचुरलले निसन्तान वा गर्भधारण सम्बन्धी कुनै पनि उपचार र सल्लाह सुझाव विशेषज्ञ चिकित्सकबाट उपलब्ध गराउँदै आएको सुवेदीले बताए ।\n‘वात्सल्यमा हामी हेरेक सेवाग्राहीको अवस्थालाई राम्ररी अध्ययन गर्छौं र त्यस अनुरुपकै उपचार गर्छौं । उनीहरूलाई सहज महसुस गराउने, मित्रवत व्यवहार गर्ने र आईभीएफ को चक्रको पूर्ण अवस्थामा हरेक सल्लाह उपलब्ध गराउने काममा हामी पूर्णरुपमा सजग रहन्छौं त्यसैले हाम्रो सफलता दर पनि उच्च छ,’  सुवेदीले भने ।\n"
    },
    {
        "title": "कुशल भुर्तेलले दिलाए नेपाललाई तेस्रो सफलता, वेष्टइण्डिज दबाबमा",
        "date": 1714371793861,
        "source": "ok",
        "content": "\n१६ वैशाख, काठमाडौं । वेष्ट इण्डिज ‘ए’ विरुद्ध नेपालले तेस्रो विकेट लिएको छ ।\nकुशल भुर्तेलले कप्तान रोस्टन चेसलाई बोल्ड गरेका हुन् । टस जितेर पहिले ब्याटिङ गरिरहेको वेष्टइण्डिज एले १० ओभर सकिदा तीन विकेट गुमाएर ६४ रन जोडेको छ ।\nनेपालका स्पिनरहरु सामु खुल्न नसकेको वेष्ट इण्डिज अहिले दबावमा देखिन्छन् ।\n"
    },
    {
        "title": "नवलपरासीमा भारतीय ट्रकको ठक्करबाट १ जनाको मृत्यु",
        "date": 1714371793957,
        "source": "ok",
        "content": "\n१६ वैशाख, काठमाडौं । नवलपरासीमा भारतीय ट्रकले स्कुटरलाई ठक्कर दिंदा एक जनाको मृत्यु भएको छ । एक जना घाइते भएका छन् ।\nबिहान साढे १० बजे सुनवल नगरपालिका-१२ भुमहीचोकस्थित पूर्वपश्चिम राजमार्गमा पश्चिमबाट पूर्वतर्फ जाँदै गरेको यूपी ५५ बीटी २५४६ नम्बरको ट्रकले सोही दिशातर्फ जाँदै गरेको लु २६ प ९२८ नम्बरको स्कुटरलाई ठक्कर दिएको थिए ।\nदुर्घटनामा स्कुटरको पछाडि बसेकी गुल्मी घर भई सुनवली-१३ सुन्दर बस्ती बस्ने ३७ वर्षीय कमला घर्ती मगरको मृत्यु भएको हो ।\nगम्भीर घाइते भएकी उनको जिल्ला अस्पताल परासीमा उपचारको लागि पुर्‍याइएकोमा चिकित्सकले मृत घोषणा गरेको प्रहरीले जनाएको छ ।\nस्कुटर चालक सुनवल-१३ सुन्दर बस्तीकै ५५ वर्षीय कर्णबहादुर गुरुङ घाइते भएका छन् । उनको सामुदायिक अस्पताल भुमहीमा उपचार भइरहेको छ ।\nप्रहरीले ट्रक चालक भारत आजिङगढ बस्ने ३१ वर्षीय श्रवण यादवलाई नियन्त्रणमा लिएको छ ।\n"
    },
    {
        "title": "सागर ढकालले लिए एउटै ओभरमा दुई विकेट",
        "date": 1714371794267,
        "source": "ok",
        "content": "\n१६ वैशाख, काठमाडौं । वेष्ट इण्डिज ‘ए’विरुद्ध नेपालका सागर ढकालले एउटै ओभरमा दुई विकेट लिएका छन् ।\nटस हारेर पहिले फिल्डिङ गरेको नेपालका लागि तेस्रो ओभरमा ढकालले दुई विकेट लिएका हुन् । उनले २.२ ओभरमा अलिक एथानाजेलाई कुशल मल्लबाट क्याच आउट गराएका थिए ।\nलगत्तै २.५ ओभरमा जोनसन चार्लेसलाई ढकालले बोल्ड गरे । ढकालले तेस्रो ओभरमा एक रन मात्रै दिंदा वेष्ट इण्डिजले दुई विकेट गुमाएर १८ रन बनाएको छ ।\n"
    },
    {
        "title": "इराकी टिकटक स्टार सवादीको गोली हानी हत्या",
        "date": 1714371794378,
        "source": "ok",
        "content": "\nकाठमाडौं । इराकी टिकटक स्टार गुफ्रान सवादीको गोली हानी हत्या गरिएको छ । राजधानी बगदादस्थित उनको घरबाहिर उनको हत्या भएको हो । उनी उम्म फहाद नामबाट सामाजिक सञ्जालमा चर्चित थिइन् ।\nयो घटना बगदादको पूर्वमा पर्ने जायुना क्षेत्रमा भएको थियो र यसलाई सीसीटीभी क्यामेराले भिडियोमा कैद गरी सामाजिक सञ्जालमा सेयर गरिएको सीएनएनले जनाएको छ ।\nभिडियोमा मोटरसाइकलमा सवार बन्दुकधारीले गोली हानेर सवादीको घटनास्थलमै हत्या गरेको देखिन्छ । बगदाद प्रहरी स्रोतले भिडियोको प्रामाणिकता पुष्टि गरेको छ ।\nइराकका आन्तरिक मामिलामन्त्रीले ‘अज्ञात आक्रमणकारीले सामाजिक सञ्जालमा परिचित महिलाको हत्याको अवस्था पत्ता लगाउन विशेष कार्य टोली गठन गरिरहेको’ घोषणा गरेका छन् ।\nसवादी टिकटकमा निकै लोकप्रिय थिइन् । उनी फिटिङ पहिरन लगाएर पप संगीतमा नाचेको भिडियो सेयर गर्थिन् । विगतमा यी भिडियोलाई इराकको न्यायपालिकाले अनुचित मानेको थियो ।\nअश्लील र अभद्र भाषाको प्रयोग गरेको, सार्वजनिक शिष्टता र नैतिकताको उल्लंघन गर्ने धेरै फिल्म र भिडियो निर्माण गरेको भन्दै सवादीमाथि ६ महिनाको जेल सजाय सुनाइएको थियो । अन्य इराकी सामाजिक सञ्जालका स्टारलाई पनि आक्रमणका घटना भएका थिए ।\nहालै नूर बीएम भनेर चिनिने अर्का लोकप्रिय इराकी टिकटक स्टार नूर अलसफरलाई सेप्टेम्बर २०२३ मा बगदादमा गोली हानी हत्या गरिएको थियो ।\n"
    },
    {
        "title": "जुवा खेलेको आरोपमा टोखाबाट ८ जना पक्राउ",
        "date": 1714371794683,
        "source": "ok",
        "content": "\n१६ वैशाख, काठमाडौं । जुवातास खेलेको आरोपमा प्रहरीले ८ जनालाई पक्राउ गरेको छ ।\nटोखा नगरपालिका–१० सिर्जना टोलस्थित हरि श्रेष्ठको घरमा जुवातास खेलेको आरोपमा प्रहरीले शनिबार ८ जनालाई पक्राउ गरेको हो ।\nपक्राउ पर्नेमा काठमाडौंको टोखा नगरपालिका–१० का ४९ वर्षीय हरि श्रेष्ठ, बाँसबारीका ६८ वर्षीय मानबहादुर पुन, बूढानीलकण्ठ–१३ का सागर लामा, गोकर्णेश्वर नगरपालिका–८ का ४९ वर्षीय नेमा लामा छन् ।\nत्यस्तै बूढानीलकण्ठ–१२ का लोप्साङ लामा, टोखा नगरपालिका–३ का पुष्पबहादुर खड्का, ठिमी नगरपालिका–३ कौशलटारका ४८ वर्षीय देन लामा र नागार्जुन नगरपालिका–२ का ४५ वर्षीय शरणबहादुर गुरुङ पक्राउ परेका छन् ।\nउनीहरूबाट १ लाख १३ हजार ५ सय नगद, जुवा खेल्न प्रयोग गरिएका १०९ थान क्वाइन र चार बुक तास बरामद गरेको छ ।\n"
    },
    {
        "title": "इलाम-२ मा सुरु भयो मतगणना",
        "date": 1714371794775,
        "source": "ok",
        "content": "\n१६ वैशाख, इलाम । प्रतिनिधि सभा सदस्यका लागि इलाम-२ मा भएको उपनिर्वाचनको मतगणाना सुरु भएको छ ।\nसरोकारवाला निकायसहित बसेको सर्वदलीय बैठकको निर्णय अनुसार गौतम बुद्ध सभागृह (सिटी हल) मा मतगणना सुरु गरिएको हो ।\nफाकफोकथुङ गाउँपालिकामा रहेका केन्द्रका ब्यालेटबक्स खोलेर मतगणना सुरु गरिएको छ । बिहान ११ बजेदेखि सुरु गर्ने भनिए पनि केही ढिला गरी मत गणना सुरु भएको हो ।\nमतगणनाका क्रममा आउनसक्ने समस्या समाधानका लागि सबै दल र स्वतन्त्र उम्मेदवारबीच सहमति भएको प्रमुख जिल्ला अधिकारी इन्द्रदेव यादवले बताए ।\nइलाम-२ का एक लाख १५ हजार ८८९ मतदातामध्ये ६९ हजार २८७ मतदाताले शनिबारको उपनिर्वाचनमा मतदान गरेका थिए । मतदान अधिकृत र प्रहरीले गरेको टिपोट अनुसार यो ६० प्रतिशत हो ।\nइलाम-२ मा दलका र स्वतन्त्र गरी १९ जना उम्मेदवार प्रतिस्पर्धामा छन् ।\nतस्वीर : सुदिप श्रेष्ठ ।\n"
    },
    {
        "title": "नेपालीलाई चिनियाँ भिसा निःशुल्क, सेवा शुल्क मात्र लाग्ने",
        "date": 1714371794833,
        "source": "ok",
        "content": "\n१६ वैशाख, काठमाडौं । चीनले नेपाली नागरिकलाई भिसा निःशुल्क गरेको छ ।\n१ मे २०२४ देखि नेपाली नागरिकबाट चिनियाँ भिसा शुल्क नलिने निर्णय गरेको नेपालस्थित चिनियाँ दूतावासले जनाएको छ ।\nनेपालका लागि चिनियाँ राजदूत छन सङले दुई देशबीचको सम्बन्धलाई प्रवर्द्धन गर्न र सेवालाई थप सहज बनाउन यस्तो निर्णय लिइएको जानकारी दिएका छन् ।\nदूतावासका अनुसार नियमित भिसा शुल्क नलागे पनि एक्सप्रेस शुल्क र सेवा शुल्क भने लिइने छ ।\nचिनियाँ दूतावासले नियमित, एक्सप्रेस–१ र एक्सप्रेस–२ भिसाका लागि शुल्क लिने गरेको थियो । नियमित शुल्क अब लाग्ने छैन । दूतावासले एक्सप्रेस–१ का लागि ४०० र एक्सप्रेस–२ का लागि २ हजार ७०० रुपैयाँ लिने छ । यसैगरी ग्रुप भिसातर्फ एक्सप्रेस–१ का लागि २ हजार र एक्सप्रेस–२ का लागि १ हजार ३५० रुपैयाँ लाग्ने दूतावासले जनाएको छ ।\nयसैगरी भिसा सेन्टरले नियमित भिसाका लागि सेवा शुल्कवाफत् ३ हजार ९०० रुपैयाँ लिनेछ । एक्सप्रेस–१ का लागि ७ हजार ८०० र एक्सप्रेस–२ का लागि ५ हजार ८५० रुपैयाँ तोकिएको छ ।\nनेपालले पहिलेदेखि नै चिनियाँलाई भिसा शुल्क लिँदैन । उपप्रधानमन्त्री तथा परराष्ट्रमन्त्री नारायणकाजी श्रेष्ठले हालै गरेको चीन भ्रमणको क्रममा नेपालीलाई भिसा निःशुल्क गर्न चिनियाँ पक्षलाई आग्रह गरेका थिए ।\n"
    },
    {
        "title": "बझाङमा १ बजेबाट मतगणना हुने",
        "date": 1714371794910,
        "source": "ok",
        "content": "\n१६ वैशाख, धनगढी । उपनिर्वाचन भएको बझाङ प्रदेश सभा (१) मा दिउँसो १ बजेदेखि मतगणना हुने भएको छ ।\nभर्खरै सम्पन्न सर्वदलीय बैठकले १ बजेदेखि मतगणना गर्ने निर्णय गरेको हो ।\nमतपेटिका संकलन सकिएपछि निर्वाचन अधिकृतको कार्यालयले सर्वदलीय बैठक बोलाएको थियो ।\nशनिबार भएको निर्वाचनमा ४९.१२ प्रतिशत मत खसेको थियो । प्रदेश सभा सदस्यमा ११ जना चुनावी प्रतिस्पर्धामा छन् ।\n"
    },
    {
        "title": "मधेस र गण्डकीका व्यवसायीले गाँसे मितेरी सम्बन्ध",
        "date": 1714371794994,
        "source": "ok",
        "content": "\n१६ वैशाख, महोत्तरी । मधेश र गण्डकी प्रदेशका पर्यटन व्यवसायीबीच मितेरी सम्बन्ध कायम छ । होटल तथा पर्यटन व्यवसायी महासंघ मधेश प्रदेश र पर्यटन व्यवसायी महिला संघ (टेवान)बीच शनिबार बर्दिबासमा मितेरी सम्बन्ध कायम गरिएको घोषणा भएको हो ।\nमधेस प्रदेश सरकारका दुई मन्त्री र एक राज्यमन्त्रीको उपस्थितिमा भएको समारोहमा होटल तथा पर्यटन व्यवसायी महासंघ मधेश प्रदेशका अध्यक्ष हिरालाल गौतम र पर्यटन व्यवसायी महिला संघ (टेवान) गण्डकी पोखराका अध्यक्ष कमला गिरीले आपसी मित्रता, भ्रमण र अनुभव आदानप्रदान गरिने बताउँदै मितेरी सम्बन्ध कायम गरिएको घोषणा गरेकी हुन् ।\nगण्डकीबाट मधेसका पर्यटकीयस्थल अवलोकन र थप सम्भावनाबारे अध्ययन गर्न मधेस आएको गण्डकी टोलीको सम्मानमा होटल तथा पर्यटन व्यवसायी संघ महोत्तरीले आयोजना गरेको सम्मान समारोहमा यो घोषणा भएको हो ।\nसमारोहमा पर्यटन व्यवसायी महिला संघ गण्डकी पोखराका अध्यक्ष गिरीले मधेस धार्मिक पर्यटनको दृष्टिले उर्वर रहेको धारणा राखे । ‘यहाँ सप्तरीबाट पर्सासम्मका आठै जिल्लामा प्राचीन धार्मिक सम्पदा रहेछन्, यद्यपि तिनको समुचित व्यवस्थापन हुनसकेको रहेनछ’, गण्डकीबाट २० सदस्यीय महिला व्यवसायीको नेतृत्व गर्दै मधेस आएकी अध्यक्ष गिरीले भनिन् ।\nसमारोहमा सरिक मधेस सरकारका उद्योग, वाणिज्य तथा पर्यटनमन्त्री युवराज भट्टराई, श्रम तथा यातायातमन्त्री बेची लुंगेली र गृह, कानुन तथा सञ्चार राज्यमन्त्री शारदा थापाको ध्यानाकर्षण गराउँदै उनले भनिन्, ‘अहिले आर्थिक वर्ष २०८१/८२ को बजेट तयारीको बेला छ, यस क्षेत्रमा मन्त्रीज्यूहरूको ध्यान पुगोस् ।’\nसमारोहमा उनले तीनैजना मन्त्री, होटल तथा पर्यटन व्यवसायी महासंघ मधेस प्रदेश र होटल तथा पर्यटन व्यवसायी संघलाई गण्डकी भ्रमणको निमन्त्रणा हस्तान्तरण गरिन् ।\nमन्त्री भट्टराईले मधेसमा पर्यटन पूर्वाधारका काम योजनाबद्ध रूपले अघि बढ्ने प्रतिबद्धता जनाए । यहाँका प्राचीनकालदेखिका जनमनमा स्थापित धार्मिक र पर्यटकीयस्थलका रूपमा विकास गरिने उनले बताए ।\n"
    },
    {
        "title": "२७५ करोड भारुमा नेटफ्लिक्सले किन्यो ‘पुष्पा २’ को ओटीटी राइट",
        "date": 1714371795082,
        "source": "ok",
        "content": "\nकाठमाडौं । अल्लु अर्जुन स्टारर आगामी फिल्म ‘पुष्पा २ : द रुल’को हाइप यतिबेला विश्वव्यापी छ । फिल्मले रिलिजअघि नै १२ सय करोड भारु कमाएको खबर बाहिर आएको थियो ।\nयतिबेला यो फिल्मलाई लिएर नयाँ खबर छ, अभिनेता अल्लु अर्जुनले पारिश्रमिकमा ३० प्रतिशत वृद्धि गरेका छन् । यसअघि उनले १०० करोड भारु लिने गर्थे । अहिले उनको पारिश्रमिकमा वृद्धि भएको छ । अहिले पारिश्रमिक बढाएर १५० करोड भारु पुर्‍याएको बताइएको छ ।\n१५ अगस्ट २०२४ मा रिलिज हुन लागेको ‘पुष्पा २’ को प्रि-रिलिज कलेक्सनको बारेमा केही जानकारी बाहिर आएको छ । यो फिल्मको हिन्दी डब संस्करणका लागि वितरण राइट २०० करोड भारुमा बिक्री भएको समाचार गत साता आएको थियो ।\nनयाँ खबरअनुसार निर्माताले दक्षिण भारतमा २७० करोड भारुमा वितरण राइट बिक्री गरेका छन् । अर्थात् रिलिज हुनुअघि नै कुल ५७० करोड भारुको सम्झौता भइसकेको छ ।\nयसबाहेक, फिल्मको स्ट्रिमिङ राइट २७५ करोड भारुमा बिक्री भएको जनाइएको छ । ओटीटी प्लाटफर्म नेटफ्लिक्सले फिल्मको ओटीटी राइट खरिद गरेको जनाइएको छ ।\nयससँगै अडियो र स्याटलाइट राइट्सको डिलको बारेमा पनि जानकारी दिइएको छ र निर्माताले ४५० करोड रुपैयाँ भारु कमाएको बताइएको छ । यसरी प्रि-रिलिजको समयमा नै फिल्मले १ हजार २९५ करोड कमाइ गरेको छ ।\n"
    },
    {
        "title": "नेपालको प्लेइङ ११ मा आज ५ परिवर्तन",
        "date": 1714371795154,
        "source": "ok",
        "content": "\n१६ वैशाख, काठमाडौं । नेपालले दोस्रो टी-२० खेलमा वेस्टइन्डिज ए विरुद्ध आफ्नो प्लेइङ ११ मा पाँच परिवर्तन गरेको छ ।\nत्रिवि क्रिकेट मैदान कीर्तिपुरमा भएको टसमा वेस्टइन्डिज ए का कप्तान रोश्टन चेशले टस जितेर पहिला ब्याटिङ गर्ने निर्णय लिएपछि नेपालले पहिला फिल्डिङ गर्ने छ ।\nनेपालले आजको खेलमा लोकेश बम, आरिफ शेख, सोमपाल कामी, सागर ढकाल र आकाश चन्दलाई मौका दिएको छ ।\nपहिलो खेलबाट विवेक यादव, प्रतिश जि.सी, कमल सिंह ऐरी, अभिनाश बोहरा र ललित राजवंशी बेन्चमा छन् ।\nनेपालको प्लेइङ ११ : लोकेश बम, अनिल कुमार शाह, रोहित पौडेल, आरिफ शेख, दीपेन्द्रसिंह ऐरी, कुशल मल्ल, गुलशन झा, सोमपाल कामी, सागर ढकाल, आकाश चन्द र कुशल भुर्तेल ।\n"
    },
    {
        "title": "बझाङमा मतपेटिका संकलनको काम सकियो, गणनाको तयारी",
        "date": 1714371795238,
        "source": "ok",
        "content": "\n१६ वैशाख, धनगढी । उपनिर्वाचन भएको बझाङ प्रदेश सभा (१) मा मतपेटिका संकलनको काम सकिएको छ ।\nसाइपाल गाउँपालिका अन्तर्गत पर्ने मतदान केन्द्रका मतपेटिका हेलिकप्टरमार्फत आइतबार बिहान सदरमुकाम चैनपुर पुर्‍याइएको छ ।\nनिर्वाचन अधिकृतको कार्यालयले सबै मतपेटिका संकलन गरेपछि सर्वदलीय बैठक बोलाएको छ । जारी बैठकले मत गणना सम्बन्धी आचारसंहिता बनाउने छ ।\nत्यस लगत्तै मत गणना सुरु हुने निर्वाचन अधिकृतको कार्यालयले जनाएको छ ।\nशनिबार भएको निर्वाचनमा ४९.१२ प्रतिशत मत खसेको थियो । प्रदेश सभा सदस्यमा ११ जना चुनावी प्रतिस्पर्धामा छन् ।\n"
    },
    {
        "title": "नेपालले टस हारेर पहिला फिल्डिङ गर्दै",
        "date": 1714371795327,
        "source": "ok",
        "content": "\n१६ वैशाख, काठमाडौं । नेपालले दोस्रो टी-२० खेलमा वेस्टइन्डिज ए सँग टस हारेर पहिला फिल्डिङ गर्ने भएको छ । त्रिवि क्रिकेट मैदान कीर्तिपुरमा भएको टसमा वेस्टइन्डिज ए का कप्तान रोश्टन चेशले टस जितेर पहिला ब्याटिङ गर्ने निर्णय लिएका हुन् ।\nशनिबार भएको पहिलो खेलमा नेपालले वेस्टइन्डिजलाई ४ विकेटले हराएको थियो । २०५ रनको लक्ष्य नेपालले १९‍.४ ओभरमा ६ विकेट गुमाउँदै पूरा गरेको थियो । कप्तान रोहित पौडेलले ५४ बलमा १० चौका र ६ छक्कासहित ११२ रन बनाएका थिए ।\nपहिलो खेलको प्रदर्शनले नेपाली टोलीको मनोबल उच्च छ तर, रोहित बाहेक अन्य ब्याटरले राम्रो गर्न सकेका थिएनन् । सबै ब्याटरबाट नेपाल भूमिका अनुसार प्रदर्शन चाहन्छ ।\nतेस्रो खेल बुधबार, चौथो खेल बिहीबार र पाँचौं खेल शनिबार हुनेछ ।\nनेपालको प्लेइङ ११ : लोकेश बम, अनिल कुमार शाह, रोहित पौडेल, आरिफ शेख, दीपेन्द्रसिंह ऐरी, कुशल मल्ल, गुलशन झा, सोमपाल कामी, सागर ढकाल, आकाश चन्द र कुशल भुर्तेल ।\n\n\n\n\n\nयो पनि पढ्नुहोस \nनेपालको प्लेइङ ११ मा आज ५ परिवर्तन\n\n\n\n\n"
    },
    {
        "title": "बच्चाले मोबाइल, टिभी नहेरी खाना खाँदैनन् ? यस्ता छन् ९ टिप्स",
        "date": 1714371795410,
        "source": "ok",
        "content": ""
    },
    {
        "title": "भारतको अठारौं अनि असाधारण महत्वको आम निर्वाचन",
        "date": 1714371795473,
        "source": "ok",
        "content": "\nछिमेकी देश भारतमा १८औं लोकसभा निर्वाचन जारी छ । दुई चरणको मतदान सम्पन्न भइसकेको छ । अप्रिल १९ मा १०२ र अप्रिल २६ मा ८८ सीटका लागि मतदान भयो । ७ चरणमा हुने मतदानको नतिजा भने जून ४ मा प्राप्त हुनेछ । निर्वाचनको परिणाम कस्तो आउला ? विश्वले उत्सुकतापूर्वक हेरिरहेको छ ।\nभारत अब एक कमजोर, अविकसित र कम महत्वको ‘सामान्य देश’ रहेन । उदाउँदो विश्व शक्तिका रूपमा भारतको स्थान र भूमिकालाई संसारले स्वीकार गर्न थालेको छ । गत वर्षबाट भारत चीनलाई उछिन्दै विश्वको सबैभन्दा धेरै जनसङ्ख्या भएको देश बन्न पुग्यो ।\nआधुनिक अर्थतन्त्रमा धेरै जनसङ्ख्याको अर्थ सस्तो श्रम र ठूलो बजार हो । पूँजीको प्राकृतिक आप्रवाहले सस्तो श्रम र धेरै उपभोक्ताको खोजी गर्दछ । आम उत्पादनका लागि श्रमिक र बजार सुनिश्चितताका लागि उपभोक्ता चाहिन्छ । भारतीय उपभोक्ताको क्रय क्षमता बढ्दै गएको छ । तथ्याङ्कले विगत दशकमा गरिबी घटेको, शहरीकरण र मध्यम वर्ग जनसङ्ख्या अनुपात बढेको देखाउँछ ।\nयी कारणले वैदेशिक लगानी केन्द्र र व्यापार साझेदारका रूपमा समकालीन विश्वमा भारतको महत्व बढ्ने नै भयो । चीनसँगको परम्परागत प्रतिस्पर्धा र हिन्द महासागरीय शक्तिका रूपमा भारतको भूराजनीतिक महत्व कायमै छ ।\nयस्ता विविध कारणले भारतको जारी आम निर्वाचनलाई विश्वले नजिकबाट नियालिरहेको छ । सबैभन्दा नजिकको छिमेकी, सबैभन्दा ठूलो व्यापार साझेदार, खुल्ला सिमाना र सघन सम्बन्ध भएको देशका रूपमा नेपालका लागि यसको महत्वको धेरै चर्चा गरिरहनु नै परेन, स्वतः स्पष्ट छ ।\nभारतको आन्तरिक राजनीतिमा पनि जारी लोकसभा निर्वाचनको धेरै ठूलो महत्व देखिन्छ । यद्यपि यो अठारौं लोकसभा निर्वाचन हो तर, वरिष्ठ इतिहासकार तथा प्रतिष्ठित सार्वजनिक बौद्धिक रामचन्द्र गुहा यसलाई देशको इतिहासकै तेस्रो महत्वपूर्ण आम निर्वाचन मान्दछन् । गुहाको तर्क छ कि स्वतन्त्रतापछिको पहिलो आम निर्वाचन १९५१–५२ र इन्दिरा गान्धीको आपतकाल र आपतकाल अन्त्यपछिको सन् १९७७ को छैटौं लोकसभा निर्वाचनपछि यो निर्वाचन तेस्रो धेरै महत्वको हो ।\nपहिलो आम निर्वाचन यसर्थ महत्वपूर्ण थियो कि स्वतन्त्रतापछि देशको इतिहासमै पहिलो चुनाव हुँदैथियो । त्यो बेला भारतलाई एक निरक्षर, गरिब र कमजोर चेतनास्तर भएको देश मानिन्थ्यो भने लोकतन्त्रलाई उन्नत शासन प्रणाली । गरिब र अनपढ जनताले मतदान गर्न जान्लान्, नजान्लान् वा मतदान मार्फत सही निर्णय लिन सक्लान्, नसक्लान् भन्ने जस्ता आधारभूत विषयमै शंका गरिन्थ्यो । गरिबी र अशिक्षामा लोकतन्त्र सफलीभूत हुन नसक्ने विश्लेषण बलिया थिए ।\nकम्युनिस्ट शक्ति केरलामा सीमित भएको छ । गठबन्धनबाट केही सीट प्राप्त भए भिन्नै कुरा तर, केरला बाहेकका प्रदेशमा कम्युनिस्टहरूले आफ्नै तागतमा कुनै सीट जित्ने अपेक्षा गरिएको छैन\nत्यो बेला भारतमा राष्ट्रियस्तरमा औपनिवेशिक मानसिकताको प्रभुत्व मात्र हैन, स्थानीयस्तरमा सामन्ती वर्चस्व समेत उत्तिकै कठोर थियो । थुप्रै स्थानीय राज्यहरू एकीकृत आधुनिक भारतमा गाँभिएका थिए । स्थानीय सामन्त तथा राजा–महाराजाको शासन गुमेको थियो ।\nती सार्वभौम मताधिकारमा आधारित शासन प्रणालीलाई मन पराउँदैनथे, उपहास गर्थे । लोकतन्त्रलाई ‘गवारहरूको विवेकहीन छनोटमा आधारित शासन व्यवस्था’ भन्थे । अर्थात् पहिलो आम निर्वाचनले भारतीय लोकतन्त्रकै भविष्यलाई सुनिश्चित गथ्र्यो, गर्‍यो  पनि । यस्ता अनेक आलोचना, अविश्वास र उपहासका बाबजुद भारतले दृढतापूर्वक संवैधानिक लोकतन्त्रको मार्ग अवलम्बन गर्‍यो ।\nसन् १९७७ को आम निर्वाचन यसर्थ महत्वपूर्ण थियो कि सन् १९७५ मा इन्दिरा गान्धीले आपत्काल घोषणा गरेकी थिइन् । भारतीय लोकतन्त्रमा त्यो अहिलेसम्मको एक मात्र र अन्तिम आपत्काल हो । लोकतन्त्रमा आपत्काल जरूरी हो कि हैन ? आपत्कालले लोकतन्त्रलाई कमजोर बनाउँछ कि बलियो ? आपत्काल लगाउन कुनै महत्वपूर्ण राष्ट्रिय परिघटना चाहिन्छ वा कुनै नेता वा दलको राजनीतिक स्वार्थमा लगाउन सकिन्छ ? यस्ता प्रश्नमा भारतीय समाज व्यापक रूपमा विभाजित थियो । सन् १९७७ को चुनाव आपत्काल अन्त्यपछिको पहिलो आम निर्वाचन थियो ।\nइन्दिरा गान्धीको आपत्कालले विपक्षी राजनीतिक शक्ति र दलहरूलाई ध्रुवीकृत गर्‍यो । नयाँ लोकनायकका रूपमा जयप्रकाश नारायण उदाए । उनले सबैजसो विपक्षी दललाई एकठाउँमा ल्याएर ‘जनता पार्टी’ बनाए । मुरारजी देसाईको प्रधानमन्त्रीत्वमा पहिलो गैरकंग्रेसी सरकार बन्यो । भलै कि, यो पार्टी र अभ्यास दिगो भने रहन सकेन ।\nत्यसअघि भारतीय जनता लोकतन्त्र भन्नु नै कंग्रेस, कंग्रेस भन्नु नै लोकतन्त्र हो भन्ने बुझ्थे । गान्धी–नेहरू परिवार कंग्रेसको पर्यायवाची जस्तो भइसकेको थियो, जो अद्यापि छ । त्यो बेला ‘इन्दिरा भन्नु नै इन्डिया, इन्डिया भन्नु नै इन्दिरा’ भन्ने अलोकतान्त्रिक बुझाइ बलियो हुँदै गएको थियो । लोकतन्त्रमा दल शासन सत्ता आउनु जानु स्वाभाविक हो, कुनै एक दलको वर्चस्व र राजनीतिक भविष्यसँग यस प्रक्रियालाई जोड्न हुन्न, अझ शक्तिको अस्वाभाविक केन्द्रीकरण र अनावश्यक दुरुपयोेग नहोस् भन्नका लागि आवधिक निर्वाचनबाट दल र नेताहरू परिवर्तन भइरहनु राम्रो ठानिन्छ ।\nयस अर्थमा सन् १९७७ को चुनावले ठूलो काम गरेको थियो । यहाँसम्म कि इन्दिरा गान्धी आफैं पराजित भइन् । गुहा भन्छन् कि त्यो चुनावमा नेहरू–गान्धी परिवारवाद र इन्दिरा गान्धीको व्यक्तित्वपूजामाथि नागरिक शक्तिको विजय भयो । अन्यथा भारत एकदलीय पार्टी प्रणालीको जोखिमतिर जान सक्दथ्यो, जुन तत्कालीन विश्व परिवेशमा धेरै देशमा अभ्यासमा थियो ।\nयस पटकको चुनाव किन उपरोक्त दुई आम निर्वाचन जतिकै महत्वपूर्ण छ त ? गुहाको तर्क छ– सन् १९७७ देखि सन् २०१४ को बीचमा कुनै पार्टी वा व्यक्ति दुई पटकभन्दा बढी तेस्रो कार्यकालका लागि निर्वाचित प्रधानमन्त्री भएका छैनन् ।\nयस प्रकारको अदलबदली भारतीय लोकतन्त्र र अर्थतन्त्रका लागि सुखद् सावित भएको छ । भारतको आजको तरक्की र उपलब्धि मुख्यतः यही अवधिको हो । तर, यसपटकको निर्वाचनमा भाजपा वा एनडीए गठबन्धनले बहुमत हासिल गर्‍यो भने त्यो दल वा गठबन्धनले सत्ता सञ्चालन गर्ने तेस्रो कार्यकालको अवसर मात्र पाउने छैन, व्यक्ति नरेन्द्र मोदीले समेत प्रधानमन्त्रीको रूपमा ‘ह्याट्रिक’ गर्ने छन् ।\nमोदीको तेस्रो विजयपछि शक्तिको केन्द्रीकरण कसरी होला ? विपक्षी दलहरूले आफ्नो अस्तित्व रक्षा कसरी गर्लान् ? स्वयं मोदीको महत्वाकांक्षाको विनिर्माण कसरी होला ? त्यसका परिणाम के होलान् ? मोदी सन् १९७० को दशककी इन्दिरा गान्धी जस्तो बन्लान् कि नबन्लान् ?\nभारतीय जनता पार्टीको एकीकृत तथा एकात्मक शक्तिले भारतीय संघवादको मर्मलाई कति आत्मसात् गर्ला ? स्वयं संविधान कति सुरक्षित रहला ? सन् २०१९ को दोस्रो विजयपछि संविधानको धारा–३७० गायब भए जस्तो संविधानका अन्य धारा गायब हुने त हैनन् ? ‘डब्बल–इन्जिन’ सरकारहरूले प्रादेशिक स्वायत्ततालाई न्याय गर्ला वा ती केन्द्र सरकारका कठपुतली मात्र बन्लान् ? अल्पसंख्यकका अधिकार र सामाजिक न्यायको मुद्दा के होला ?\nसन् २०१३ मा दिल्लीबाट आम आदमी पार्टीको उदयपछि यसले नयाँ छैटौं धारको विकास गर्ने र राष्ट्रिय विकल्प बनेर उदाउन सक्ने अपेक्षा गरिएको थियो । तर, त्यसो हुन सकेन\nगुहाको तर्क छ कि लोकतन्त्र बलियो हुन शक्तिको अदलीबदली जरूरी छ । करिब चार दशकयता भारतीय राजनीतिमा त्यो हुँदै आएको थियो । कम्तीमा दुई–दुई कार्यकालपछि । यसपटक हुन्छ वा हुँदैन, यसर्थमा यो चुनाव निकै महत्वपूर्ण छ ।\nभारतीय राजनीतिमा सन् १९४७ को स्वतन्त्रता अघिदेखि नै मुख्य पाँच राजनीतिक प्रवृत्ति थिए ।\nपहिलो– उदार लोकतान्त्रिक विचारधाराका दलहरू । यो धारको मुख्य दल भारतीय राष्ट्रिय कंग्रेस नै हो । कंग्रेसबाट फुटेर विभिन्न प्रदेशमा यही विचारधाराका दल बनेका छन् ।\nपश्चिम बंगालको तृणमूल कंग्रेस, उडिसाको युवा कंग्रेस, महाराष्ट्रको राष्ट्रवादी कंग्रेस आदि यही धारका दल हुन् । यस्ता दलले उदार लोकतन्त्र, धर्मनिरपेक्षता, खुल्ला बजार अर्थतन्त्रलाई विशेष जोड दिने गर्दछन् ।\nकुनै समय कंग्रेस धारका दलहरूले आफूलाई समाजवादी ठान्दथे । सन् १९७० र ८० को दशकमा कंग्रेसले समाजवादी छवि बनाएको थियो । यसको सरकारले बैंकहरूको राष्ट्रियकरण र कम्युनिस्ट सोभियत संघसँग शान्ति तथा मैत्री सन्धि समेत गरेको थियो ।\nतर, सन् १९८० को दशकयता विशेषतः पीवी नरसिंह राव र मनमोहन सिंहको प्रधानमन्त्रीत्वपछि कंग्रेसले उदार लोकतान्त्रिक धारकै प्रतिनिधित्व गर्दछ । भारतीय लोकतन्त्रको व्यापक उदारीकरणमा यी दुई कंग्रेस प्रधानमन्त्रीको ठूलो भूमिका छ ।\nदोस्रो– कंग्रेसकै गर्भबाट जन्मिएर फैलिएका समाजवादी धारका दलहरू । सन् १९३४ मा जयप्रकाश नारायण, डा. राममनोहर लोहिया र आचार्य नरेन्द्र देवले सुरुवात गरेको समाजवादी कंग्रेस पार्टी यो धारको आधारशिला थियो । स्वतन्त्रतापछि डा. भीमराव अम्बेडकर र डा. राममनोहर लोहियाले यो धारको विचार, आन्दोलन र संगठनलाई जीवन्त राखे । सन् १९७४ को जेपी आन्दोलनपछि यो धार झनै शक्तिशाली भयो ।\nबिहारका राष्ट्रिय जनता दल र जनता दल युनाइटेड, उत्तरप्रदेशका सपा र बसपा, कर्नाटकको जनता दल (सेक्युलर), उडिसाको बिजु जनता दल आदि यो धारका दलहरू हुन् ।\nतेस्रो– साम्यवादी धार हो । सन् १९१९ मा भारतीय कम्युनिस्ट पार्टीको स्थापनासँगै यो धारको विकास भएको हो । कम्युनिस्टहरू मूलतः केरला, त्रिपुरा र पश्चिम बंगालमा शक्तिशाली थिए । पश्चिम बंगालमा ३४ र त्रिपुरामा २६ वर्ष कम्युनिस्ट पार्टीको प्रादेशिक सरकार चलेको थियो । कम्युनिस्टहरूले लोकसभामा ६४ सीटसम्म जितेको र लोकसभामा दोस्रो ठूलो समूह भएको इतिहास छ ।\nयो धारमा साना–ठूला ३६ पार्टी छन् । तीमध्ये भारतीय कम्युनिस्ट पार्टी, भारतीय कम्युनिस्ट पार्टी (माक्र्सवादी) र भारतीय कम्युनिस्ट पार्टी (माक्र्सवादी–लेनिनवादी–लिवरेशन) मुख्य हुन् ।\nचौथो– हिन्दु–राष्ट्रवादी धार हो । यो धारको मुख्य पार्टी सन् १९८० यता भारतीय जनता पार्टी भएको छ, जो सन् २०१४ यता संघमा निरन्तर सत्तारुढ छ । यसले अहिले २१ प्रदेश सरकार चलाइरहेको छ । यसको वैचारिक इतिहास र विरासत शताब्दी लामो छ ।\nविनायक दामोदर सावरकर यो धारका प्रारम्भकर्ता थिए । सन् १९१५ मा अखिल भारतीय हिन्दु महासभा गठन गरी सावरकरले यो धारको बीउ रोपेका थिए । सन् १९२५ मा केवी हेडगेवारले नागपुरलाई केन्द्र बनाएर राष्ट्रिय स्वयंसेवक संघ बनाए ।\nयो धारका मुख्य सिद्धान्तकार भने एम.एस. गोल्वालकर मानिन्छन् । सन् १९५१ मा गोल्वालकरको प्रेरणामा यो आन्दोलनलाई राजनीतिक रूप दिइयो र श्यामप्रसाद मुखर्जीको नेतृत्वमा भारतीय जनसंघ गठन भयो ।\nसन् १९७७ मा यो पार्टी केही समय जनता पार्टीमा विलयन भएको थियो । पहिलो गैरकंग्रेसी मोरारजी देसाईको सरकारमा यसका नेता अटल बिहारी वाजपेयी परराष्ट्र र लालकृष्ण आडवानी सञ्चार मन्त्री थिए ।\nजनता पार्टीको विघटनपछि यो धारले सन् १९८० मा आफूलाई भारतीय जनता पार्टीका नाममा पुनर्गठित गर्‍यो । आज यो पार्टी देशको मात्र हैन, संसारकै सबैभन्दा ठूलो राजनीतिक दल बन्न पुगेको छ । यसका १९ करोड पार्टी सदस्य छन् ।\nकेही अन्तर्राष्ट्रिय सर्वेक्षण संस्थाले भारतीय लोकतन्त्रको गुणस्तर खस्केको, अभिव्यक्ति स्वतन्त्रता संकुचित भएको प्रतिवेदन दिने गरेका छन्\nपाँचौं धार भने क्षेत्रीय दलहरू हुन् । यी प्रदेश नै पिच्छे फरक–फरक छन् । महाराष्ट्रमा शिवसेना, तमिलनाडुमा डिएमके र एआईएडिएमके, झारखण्डमा झारखण्ड मुक्तिमोर्चा, असममा असम गण परिषद्, सिक्किममा सिक्किम क्रान्तिकारी मोर्चा आदि प्रादेशिक पार्टीहरू छन् । प्रदेशैपिच्चे यस्ता पार्टीहरू छन् ।\nसन् २०१३ मा दिल्लीबाट आम आदमी पार्टीको उदयपछि यसले नयाँ छैटौं धारको विकास गर्ने र राष्ट्रिय विकल्प बनेर उदाउन सक्ने अपेक्षा गरिएको थियो । तर, त्यसो हुन सकेन ।\nउपरोक्त पाँच धारमध्ये भाजपा सन् १९८० को दशकसम्म सबैभन्दा कमजोर र सानो धार मानिन्थ्यो । अद्यपि हरेक पुस्तामा यो धारले केही समर्पित नेता जन्माएको थियो । आरएसएसमा हेडगेवार–गोल्वालकर, जन संघको अवधिमा श्यामप्रसाद मुखर्जी–दिनदयाल उपाध्याय, भाजपा निर्माणको अवधिमा अटलबिहारी बाजपेयी–लालकृष्ण आडवानी जस्तै अहिले नरेन्द्र मोदी–अमित शाहको युग चलिरहेको छ ।\nभाजपा भारतीय राष्ट्रिय चरित्रको दल बन्दै सबै प्रदेशमा फैलिन सकेको छ । लोहिया धारका समाजवादी दल भने विभक्त भएका छन् । अहिले पनि बिहार, उत्तरप्रदेश, कर्नाटक र उडिसामा उल्लेखनीय शक्तिका रूपमा छन् ।\nकम्युनिस्ट शक्ति केरलामा सीमित भएको छ । गठबन्धनबाट केही सीट प्राप्त भए भिन्नै कुरा तर, केरला बाहेकका प्रदेशमा कम्युनिस्टहरूले आफ्नै तागतमा कुनै सीट जित्ने अपेक्षा गरिएको छैन ।\nक्षेत्रीय दल झारखण्ड, तमिलनाडु, महाराष्ट्र र अन्य केही साना प्रदेशमा अझै प्रभावकारी छन् ।\nपाँच राजनीतिक विचार र शक्तिबीचको संघर्ष जस्तै यो आम निर्वाचनमा पाँच राजनीतिक एजेन्डा प्रभावशाली देखिन्छन् ।\nपहिलो– स्वयं प्रधानमन्त्री मोदीको १० वर्षे कार्यकालको समीक्षा र तेस्रो कार्यकालको महत्वाकांक्षा ।\nदोस्रो– हिन्दुत्व र निरपेक्षताको विभाजन ।\nतेस्रो– लोकतन्त्र विकसित भएको हो कि क्षयीकृत भएको हो भन्ने बहस ।\nचौथो– परिवारवाद र त्यस विरुद्धको संघर्ष ।\nपाँचौं– मोदी शासनमा राज्ययन्त्रको दुरुपयोग र विपक्षी दलहरूमाथि दमनको प्रश्न ।\nजारी १८औं लोकसभा निर्वाचनको परिणाम सम्भवतः यिनै प्रश्नको वरिपरि घुम्नेछ ।\nभारतीय जनता पार्टी मोदी शासनका १० वर्षलाई ऐतिहासिक र उपलब्धिपूर्ण ठान्दछ । कंग्रेसले ५५ वर्षमा गर्न नसकेको काम भाजपाले १० वर्षमा गरेको दाबी गर्दछ । यो दाबी आधारहीन भने छैन ।\nभारतीय अर्थतन्त्र यसबीच १२ औंबाट विश्वको ५औं ठूलो हुनु, आर्थिक वृद्धिदर उच्च औसत ६ प्रतिशतभन्दा माथि रहनु, निरपेक्ष गरिबी १२ प्रतिशतमा झर्नु, मध्यम वर्गको जनसङ्ख्या अनुपात निरन्तर विस्तार हुनु, वैदेशिक लगानी आकर्षण र स्टार्ट–अप विस्तार हुनु, रेल, बन्दरगाह, एअरपोर्ट र राजमार्ग जस्ता ठूला पूर्वाधार विकासमा उल्लेखनीय प्रगति हुनु, आम डिजिटलीकरण र क्यासलेस अर्थतन्त्र निर्माणमा उल्लेखनीय सफलता हासिल गर्नु, भारतले जी–२० को अध्यक्षता प्राप्त गर्नु र चन्द्रयान–३ सफल हुनु आदिलाई मोदी शासनकालका उल्लेखनीय उपलब्धिको रूपमा चर्चा गरिंदैछ ।\nविचारधाराको प्रश्न परम्परागत हो, नयाँ हैन । तर, उपरोक्त मुद्दालाई मतदाताले कसरी लिन्छन्, त्यसका लागि निर्वाचन परिणाम पर्खिनै पर्दछ\nविपक्षी दलहरूले भने इतिहासमै बेरोजगारी दर सर्वाधिक उच्च रहेको, भ्रष्टाचार बढेको, इलेक्ट्रोरल बन्ड स्किममा व्यापक भ्रष्टाचार भएको, मोदीले निश्चित ठूला पूँजीपति र परिवारको मात्रै हित हुने गरी आर्थिक नीति लिएको, धनी र गरिब बीचको खाडल बढेको, जीएसटी र कृषि कानुनले समस्या ल्याएको, नोटबन्दीले अर्थतन्त्र अनावश्यक रूपमा तहसनहस बनाएको आदि मुद्दा उठाउँदैछन् ।\nभाजपा हिन्दुत्वलाई सांस्कृतिक–राष्ट्रवादको एक महत्वपूर्ण कडीका रूपमा हेर्दछ भने कंग्रेस लगायतका लेफ्ट–लिवरल दल यसलाई अल्पसंख्यक विरोधी, विशेषतः मुस्लिम विरोधी धार्मिक कट्टरतावादको राजनीति ठान्दछन् । अयोध्या राम जन्मभूमि विवादको अन्त्य र राम मन्दिर निर्माण, तीन तलाकको खारेजी, नागरिकता ऐन संशोधन विधेयक, संविधानको धारा–३७० को खारेजी, ‘लभ जेहाद’ विरोधी उत्तरप्रदेशको प्रादेशिक कानुन, पाकिस्तान विरोधी भावनाको राजनीतिक दोहन यस सन्दर्भमा मुख्य मुद्दा हुन् ।\nभारतीय सार्वजनिक बौद्धिक तथा आलोचनात्मक मिडिया लोकतन्त्रको गुणस्तर मोदी शासनकालमा क्षयीकृत भएको आरोप लगाउँछन् भने भाजपाले यसलाई अस्वीकार गर्दै आएको छ । केही अन्तर्राष्ट्रिय सर्वेक्षण संस्थाले भारतीय लोकतन्त्रको गुणस्तर खस्केको, अभिव्यक्ति स्वतन्त्रता संकुचित भएको प्रतिवेदन दिने गरेका छन् ।\nपरिवारवादको मुद्दामा भने स्वयं भाजपा विपक्षी दलमाथि हावी छ । भारतका राजनीतिक दलको नेतृत्वमा परिवारवादको अभ्यास सघन देखिन्छ । भाजपा अन्य दलको तुलनामा यस सवालमा सुरक्षित स्थानमा छ ।\nकंग्रेसमा गान्धी–नेहरू परिवारको हालीमुहाली पाँच पुस्तादेखि कायम छ । अहिले पनि त्यो दलका मुख्य नेता तथा स्टार प्रचारक सोनिया गान्धी, राहुल गान्धी र प्रियंका गान्धी नै मानिन्छन् । यहाँसम्म कि पार्टी अध्यक्ष मल्लिकार्जुन खड्गे तथा शशि थरुर जस्ता बौद्धिक समेत गान्धी परिवारको छायाँमा छन् ।\nबिहारको राजदलले लालु–रावडी यादवका छोराछोरी तेजस्वी यादव र रोहिणी यादवलाई अघि बढाएको छ । उत्तरप्रदेशको समाजवादी पार्टीमा मुलायम सिंह यादवका छोरा–बुहारी अखिलेश यादव–डिम्पल यादव मूल नेता छन् । तृणमूल कंग्रेसकी ममता बेनर्जीले भतिजा अभिशेषक बेनर्जी र बसपाकी मायावतीले भतिज आकाश आनन्दलाई उत्तराधिकार दिएका छन् ।\nमहाराष्ट्रमा शरद पवारकी छोरी सुप्रिया सुले र भतिजा अजित पवार बीचको नेतृत्वको झगडाले पार्टी नै विभाजित भएको छ । त्यसैगरी बाल ठाकरेका छोरा उद्धव ठाकरे र नाति आदित्य ठाकरेको परिवारवादले शिव सेना विभाजित छ । तमिलनाडुका डीएमके नेता तथा मुख्यमन्त्री एमके स्टालिन एम करुणानिधिका छोरा हुन् र उनी आफ्ना छोरा उदयकरुणानिधिमा उत्तराधिकार सार्ने अभ्यासमा छन् ।\nकर्नाटक जनता दलका नेता कुमारास्वामी देवेगौडा, पूर्वप्रधानमन्त्री एचडी देवेगौडाका छोरा हुन् भने उडिसाका मुख्यमन्त्री तथा विजु जनता दलका नेता नविन पटनायक विजु पटनायकका छोरा हुन् । त्यसैगरी आन्ध्रप्रदेशका जगनमोहन रेड्डी, राजशेखर रेड्डी, झारखण्ड मुक्ति मोर्चाका नेता हेमन्त सोरेन शिबु सोरेनका छोरा हुन् ।\nयहाँसम्म कि दिल्लीका मुख्यमन्त्री तथा आम आद्मी पार्टीका नेता अरविन्द केजरीवाल जेल परेपछि अघोषित मुख्यमन्त्री तथा पार्टी प्रमुखको भूमिका उनकी पत्नी सुनिता केजरीवालले गर्न थालेकी छन् । केजरीवालले न राजीनामा दिएका छन् न कार्यवाहक तोकेका छन् ।\nएकातिर परिवारवाद र विरासत आधारित नेतृत्व मन नपराउने शिक्षित युवा पुस्ता र मध्यम वर्गका मतदाताको विस्तार हुनु अर्कोतिर सबै जस्तो विपक्षी दलको नेतृत्व उत्तराधिकार परिवारवादमा आधारित हुनु सत्तारुढ दल भाजपाका लागि ठूलो अवसर बनेको छ ।\nमोदी सरकार विपक्षी दलमाथि पूर्वाग्रही र दमनकारी बनेको आरोपका भने केही बलिया आधार छन् । आयकर विभाग, सीबीआई र ईडीले कारबाही गरेका वा छापामारी गरेका कम्पनीले इलेक्ट्रोरल बन्डमा ठूलो रकम चन्दा दिएको देखिनु, आयकर विभागले करिब तीन दशक अघिको एक मुद्दामा विपक्षी राष्ट्रिय कंग्रेसका बैंक खाता बन्द गर्दिनु, निर्वाचित मुख्यमन्त्री झारखण्डका हेमन्त सोरेन र दिल्लीका अरविन्द केजरीवाल पक्राउ पर्नुले आशंका अवश्य उब्जाउँछ । चुनावको मुखमा विपक्षी नेता यसरी संदिग्ध भ्रष्टाचार काण्डमा गिरफ्तार हुनु राम्रो मानिएको छैन ।\nविचारधाराको प्रश्न परम्परागत हो, नयाँ हैन । तर, उपरोक्त मुद्दालाई मतदाताले कसरी लिन्छन्, त्यसका लागि निर्वाचन परिणाम पर्खिनै पर्दछ ।\n"
    },
    {
        "title": "सुविना श्रेष्ठ निर्देशित डकुमेन्ट्री ‘देवी’को मर्मस्पर्शी ट्रेलर सार्वजनिक",
        "date": 1714371795551,
        "source": "ok",
        "content": "\nकाठमाडौं । सुविना श्रेष्ठ निर्देशित डकुमेन्ट्री फिल्म ‘देवी’को मर्मस्पर्शी र सशक्त ट्रेलर सार्वजनिक भएको छ । यो फिल्म नेपाली समयानुसार आज राति क्यानडाको हट-डक्स अन्तर्राष्टिय डकुमेन्ट्री फेस्टिभलमा वर्ल्ड प्रिमियर हुँदैछ ।\nयो फिल्मले दशक लामो सशस्त्र द्वन्द्वको क्रममा बलात्कार र यौन अत्याचारको सिकार भएकाहरुको न्यायका लागि माओवादी नेतृ देवी खड्काले गरेको संघर्ष र उनको व्यक्तिगत भोगाइ र मर्मलाई चित्रण गरेको छ ।\nनिर्माताले भिमोमार्फत ट्रेलर सार्वजनिक गर्दै भनेका छन्, ‘नेपालको गृहयुद्ध सन् २००६ मा सकियो तर विद्रोही योद्धा, आमा र यौन हिंसा पीडित देवीका लागि होइन । सत्तामा भएकाहरुले युद्धको इतिहासबाट बलात्कार मेटाउने प्रयास गरेपनि देवीले न्यायको लडाइँ लड्नुअघि राक्षसहरुसँग लड्नुपर्छ ।’\nनिर्देशक सुविनाले ट्रेलरमार्फत सशस्त्र द्वन्द्वकालको अँध्यारो पाटोलाई गहकिलो ढंगमा दृश्यभाषामा उतार्ने प्रयत्न गरेकी छन् । ट्रेलरमा शीर्ष पात्रजस्तै अन्य यौनहिंसा पीडितलाई पनि प्रस्तुत गरिएको छ । तत्कालीन विद्रोही नेकपा माओवादीका अध्यक्ष एवं वर्तमान प्रधानमन्त्री पुष्पकमल दाहाल प्रचण्डलाई पनि ट्रेलरमा प्रस्तुत गरिएको छ । ट्रेलरमा देवीको मानवीय संवेदनालाई पनि उतार्ने प्रयत्न गरिएको छ ।\nहट–डक्स अन्तर्राष्ट्रिय फिल्म फेस्टिभलमा यो फिल्म अप्रिल २८ र मे १ मा समेत स्क्रिनिङ हुँदैछ । यो फिल्म न्युजिल्याण्डको डकुमेन्ट्री फेस्टिभलमा एसिया प्रिमियर हुने जनाइएको छ । रोजी गर्थवेटले यो फिल्म निर्माण गरेकी हुन् । फिल्मको नेपाल स्क्रिनिङबारे तत्काल निधो छैन ।\n<span data-mce-type=\"bookmark\" style=\"display: inline-block; width: 0px; overflow: hidden; line-height: 0;\" class=\"mce_SELRES_start\">﻿</span>\nDevi – documentary film by Subina Shrestha released April 2024 from Mediadante on Vimeo.\n"
    },
    {
        "title": "लगानी सहजीकरणसम्बन्धी अध्यादेश जारी",
        "date": 1714371795608,
        "source": "ok",
        "content": "\n१६ वैशाख, काठमाडौं । राष्ट्रपति रामचन्द्र पौडेलले लगानी सहजीकरणसम्बन्धी केही ऐनलाई संशोधन गर्न बनेको अध्यादेश जारी गरेका छन् ।\nलगानी सम्मेलनका पूर्व संध्यामा सरकारले ९ वटा ऐन संशोधनका लागि अध्यादेश सिफारिस गरेको थियो । संविधानको धारा ११४ (१) बमोजिम राष्ट्रपतिले आइतबार अध्यादेश जारी गरेको राष्ट्रपति कार्यालयले जनाएको छ ।\nलगानी प्रतिकूल ठानिएका कानुनका विभिन्न प्रावधान संशोधनका लागि अध्यादेश ल्याउने निर्णय गत सोमबारको मन्त्रिपरिषद बैठकले गरेको थियो ।\nसरकारले भूमिसम्बन्धी ऐन २०२१, राष्ट्रिय निकुञ्ज तथा वन्यजन्तु संरक्षण ऐन २०२८, जग्गा प्राप्ति ऐन २०३४, विद्युतीय कारोबार ऐन २०६३, विशेष आर्थिक ऐन २०७३ र सार्वजनिक निजी साझेदारी तथा लगानी ऐन २०७५, विदेशी लगानी तथा प्रविधि हस्तान्तरण ऐन २०७५, वन ऐन २०७६ र औद्योगिक व्यवसाय ऐन २०७६ अध्यादेशमार्फत संशोधन गरिँदै छ ।\n"
    },
    {
        "title": "४ सय बढ्यो सुन",
        "date": 1714371795696,
        "source": "ok",
        "content": "\n१६ वैशाख, काठमाडौं । आइतबार सुन प्रतितोला ४ सय रुपैयाँ बढेको छ । शुक्रबार प्रतितोला १ लाख ३७ हजार २ सय रुपैयाँमा कारोबार भएको सुन आज १ लाख ३७ हजार ६ सय रुपैयाँ कायम भएको नेपाल सुनचाँदी व्यवसायी महासंघले जनाएको छ ।\nचैत ९ गते सुनको मूल्य प्रतितोला १ लाख ३९ हजार ३ सय रुपैयाँसम्म पुगेको थियो । जुन मूल्य अहिलेसम्मकै उच्च हो । चाँदीको मूल्य भने घटेको छ । अघिल्लो दिन प्रतितोला १ हजार ६७५ रुपैयाँमा कारोबार भएको चाँदी आज १ हजार ६६० रुपैयाँमा झरेको छ ।\n"
    },
    {
        "title": "मेटाका कर्मचारीको औसत वार्षिक तलब ५ करोड रुपैयाँ !",
        "date": 1714371795764,
        "source": "ok",
        "content": "\nसोसल मिडिया प्लाटफर्म फेसबुक, इन्स्टाग्राम तथा ह्वाट्सएपको मातृ कम्पनी मेटाका कर्मचारीको औसत वार्षिक तलब ३ लाख ७९ हजार डलर अर्थात् करिब ५ करोड रुपैयाँ रहेको खुलासा भएको छ।\nमेटा कम्पनीले अमेरिकाको सेक्युरिटिज एण्ड एक्सचेन्ज कमिसन (एसईसी) मा पेस गरेको विवरणमा मेटाका कर्मचारीहरुको गत वर्ष सन् २०२३ को वार्षिक औसत आम्दानी ३ लाख ७९ हजार डलर रहेको छ।\nविवरण अनुसार मेटा कम्पनीमा करिब ६७ हजार कर्मचारी कार्यरत छन् । त्यसैले औसत वार्षिक तलबभत्ता लाखौंको अंकमा देखिए पनि हरेक कर्मचारीहरुको तलबमा भने व्यापक अन्तर हुनसक्ने देखिन्छ।\nबिजनेस इनसाइडरको एक रिपोर्ट अनुसार मेटा कम्पनीमा उच्च तहका सफ्टवेयर इन्जिनियर तथा अनुसन्धानकर्ताहरुको आधारभूत तलब प्रडक्ट डिजाइनर तथा प्रयोगकर्ताका गुनासोसम्बन्धी विभाग हेर्ने कर्मचारीहरुको भन्दा धेरै छ ।\nमेटाले पेस गरेको विवरणमा देखिएको कर्मचारीहरुको औसत तलब कम्पनीमा कार्यरत आम प्राविधिक जनशक्तिको वास्तविक आम्दानीभन्दा उल्लेख्य रुपमा धेरै देखिन्छ ।\nमेटामा कार्यरत प्राविधिक जनशक्तिको वार्षिक तलबभत्ता ३५ हजार देखि १ लाख २० हजार डलरसम्म रहेको छ ।\nतथापि ठूला प्रविधि कम्पनीहरुको दुनियाँमा मेटा कम्पनीका कर्मचारीरुको औसत तलबको अंक आश्चर्यजनक छैन ।\nगुगल तथा अमेजन जस्ता ठूला कम्पनीहरुमा पनि ३ लाख डलरभन्दा धेरै तलबभत्ता खाने कर्मचारीहरु प्रसस्तै छन् ।\nएसइसीमा पेश गरिएको विवरण अनुसार सन् २०२३ मा सीईओ मार्क जुरकबर्गले मेटा कम्पनीबाट तलबभत्ता तथा अन्य सुविधाहरुवापत कुल २ करोड ४४ लाख डलर प्राप्त गरेका छन् ।\nजुकरबर्गले मेटाबाट तलबको रुपमा वार्षिक एक डलर मात्रै लिने गरेको भएपनि उनको सुरक्षा तथा बन्दोबस्तीको खर्च लाखौं डलर छ ।\nमेटा कम्पनीले सन् २०२२ यता करिब २२ प्रतिशत कर्मचारी कटौती गरिसकेको छ ।\n"
    },
    {
        "title": "नेपालमा लगानी गर्नुस्, सहकार्य गर्न तयार छौँ : ढकाल",
        "date": 1714371795849,
        "source": "ok",
        "content": "\n१६ वैशाख, काठमाडौं । नेपाल उद्योग वाणिज्य महासंघका अध्यक्ष चन्द्रप्रसाद ढकालले नेपालमा लगानीको अपार सम्भावना रहेको बताउँदै लगानी विस्तारका लागि विश्वभरका लगानीकर्ताहरुलाई आग्रह गरेका छन् ।\nतेस्रो लगानी सम्मेलनमा बोल्दै अध्यक्ष ढकालले नेपालमा अधिकांश क्षेत्रहरुमा लगानी सम्भावना रहेको बताउँदै नेपाल नयाँ लगानीको गन्तब्य बन्न सक्ने बताए ।\nउनले भने, ‘महासंघको पहलमा दुई पक्षीय लगानी (बीआईए) फ्रेमवर्क तयार भई मन्त्रिपरिषद्‌बाट पारित समेत भइसकेको छ । यसले पनि वैदेशिक लगानीको सुरक्षा र लगानीको वातावरण निर्माणमा सहयोग पुग्नेछ।  तपाईहरू नेपालमा लगानी गर्नुस्,  हामी सहकार्य गर्न तयार छौँ।’\nविश्वका ठूला अर्थतन्त्र, चीन र भारतको बिचमा रहेको नेपालको रणनैतिक अवस्थितिले गर्दा यी दुई देशको बजार, पर्यटन र विकासको फाइदा नेपालले लिन सक्ने बताए ।\nनेपालमा लगानीका लागि सहज वातावरण बन्दै गएको उल्लेख गर्दै विश्वभरबाट जम्मा भएका करिब दुई हजार लगानीकर्तालाई उनले नेपालमा पर्यटन, ऊर्जा, पूर्वाधार, कृषि, सूचना प्रविधिलगायतका क्षेत्रहरुमा लगानीको सम्भावना रहेको बताए ।\nअध्यक्ष ढकालले हालै नेपाल सरकार र भारत सरकारबिच सम्पन्न दीर्घकालिन विद्युत व्यापार सम्झौताको स्मरण गर्दै यसले नेपालको अथाह ऊर्जा सम्भावनालाई बजारसम्मको पहुँच पुर्‍याउने बताए ।\nत्यसैगरी उनले अर्को छिमेकी मुलुक बंगलादेशसँगको विद्युत् व्यापार सम्झौता अन्तिम चरणमा रहेको उल्लेख गरे । उनले नेपालको साँस्कृतिक सम्पदा, प्राकृतिक सुन्दरता, युवा तथा ऊर्जाशिल जनशक्तिको पनि उचित लाभ लिन नेपालमा पर्यटन, कृषि तथा सूचना प्रविधिको पूर्वाधार विकासमा लगानी गर्न सकिने बताए ।\n‘अर्को महत्वपूर्ण र सम्भावना भएको क्षेत्र दक्ष जनशक्तिको उत्पादन हो । यसका लागि नेपालमा उच्चस्तरको प्राविधिक स्कूल स्थापना गर्नुपर्ने हुन्छ जसले नेपालमा रहेको दक्ष श्रमशक्तिको अभावलाई मात्र समाधान गर्ने छैन मुलुकबाट वैदेशिक रोजगारका लागि जाने ठूलो जनशक्तिलाई दक्ष बनाई उनीहरुको क्षमता अभिवृद्धि गर्दै विदेशबाट नेपाल भित्रिने रेमिट्यान्सको रकम पनि बढाउन सहयोग पुग्नेछ,’ ढकालले भने ।\nहालै नेपाल सरकारले अध्यादेशमार्फत लगानीका लागि बाधक ठानिएका केही पुराना कानूनहरु संशोधन गरेको सन्दर्भ उल्लेख गर्दै महासंघसँगको सहकार्यमा नेपाल सरकार मुलुकमा लगानीमैत्री वातावरण निर्माण गर्न प्रतिवद्ध रहेको समेत उनले उल्लेख गरे ।\nमलुकमा लगानी भित्र्याउन र लगानीको वातावरण बनाउन नेपाल उद्योग वाणिज्य महासंघले निरन्तर पहल गरिरहेको उल्लेख गर्दै अध्यक्ष ढकालले महासंघले केही समय पहिले भारतको नयाँ दिल्ली, चीनको बेइजिङ र युएईको दुवईमा विजनेस समिटको आयोजना गरेको बताए ।\nउनले महासंघ नेपालमा कुनै पनि लगानीकर्तालाई आवश्यक सहजीकरण गर्न तयार रहेको बताउँदै नेपाली लगानीकर्ताहरु विदेशी लगानीको साथ नेपालमा हुने लगानीमा कुनै पनि क्षेत्रमा साझेदारीका लागि तयार रहेको समेत बताए ।\nउनले विदेशी लगानी पुँजी र प्रविधि भित्र्याउन मात्र नभई मुलुक भित्र राजश्व वृद्धि, रोजगारी सृजना र उत्पादन बढाउदै मुलुकलाई आर्थिक विकास र सम्मृद्धिको यात्रामा अगाडि बढाउन आवश्यक रहेको बताए ।\n"
    },
    {
        "title": "गुगलको मातृ संस्था अल्फाबेट बन्यो २ ट्रिलियन डलरको कम्पनी",
        "date": 1714371795916,
        "source": "ok",
        "content": "\nगुगलको मातृ कम्पनी अल्फाबेटको बजार मूल्य पहिलोपटक २ ट्रिलियन डलर पुगेको छ ।\nकम्पनीको इतिहासमा पहिलोपटक शेयरधनीलाई लाभांश दिने घोषणा गरेसँगै कम्पनीको शेयर मूल्यमा १२ प्रतिशतभन्दा धेरैले उछाल आउँदा अल्फाबेटको बजार पुँजीकरणले इतिहासमै पहिलोपटक २ ट्रिलियन डलरको कोशेढुंगा पार गर्दै विश्वको चौथो मूल्यवान कम्पनी बनेको हो ।\nहाल विश्वमा २ ट्रिलियन डलरभन्दा धेरै बजार पुँजीकरण भएका कम्पनीहरु अल्फाबेटसहित जम्मा ४ वटा मात्रै छन् ।\nसबैभन्दा मूल्यवान कम्पनी माइक्रोसफ्टको बजार पुँजीकरण तीन ट्रिलियन डलरभन्दा धेरै छ भने एप्पलको २.६ ट्रिलियन डलर छ। त्यस्तै तेस्रो स्थानको एनभिडियाको २.१९ ट्रिलियन डलर हुँदा अल्फाबेटको २.११ ट्रिलियन डलर रहेको छ ।\nपाँचौं स्थानको साउदी अराम्कोको १.९४ ट्रिलियन डलर तथा छैटौं स्थानको अमेजनको १.८७ ट्रिलियन डलर रहेको छ ।\nअल्फाबेट कम्पनीले आफ्ना शेयरधनीलाई लाभांश दिने तथा ७० अर्ब डलर बराबरको शेयर बाइब्याक गर्ने स्किमको घोषणा गरेसँगै शेयर मूल्यमा बढोत्तरी भएको हो ।\nयो वर्ष सन् २०२४ को पहिलो त्रैमासिकमा अल्फाबेटको कूल आम्दानी ८० अर्ब ५० डलर रहेको छ । जुन गतवर्षको भन्दा १५ प्रतिशत धेरै हो । त्यस्तै त्रैमासिक मुनाफामा पनि ५७ प्रतिशतले वृद्धि भएर २३ अर्ब ७० करोड डलर पुगेको छ ।\nअल्फाबेटले आफ्ना शेयरधनीहरुलाई प्रतिशेयर २० सेन्ट त्रैमासिक लाभांस दिने निर्णय गरेको छ, यस अनुसार उसले साढे २ अर्ब डलर लाभांश वितरण गर्नेछ। हरेक त्रैमासिकमा मुनाफाको आधारमा लाभांश घोषणा गर्ने पनि कम्पनीले जनाएको छ ।\n"
    },
    {
        "title": "वित्तीय समानीकरण अनुदान कटौतीपछि पालिकाहरू असन्तुष्ट, निकासा गर्न माग",
        "date": 1714371796225,
        "source": "ok",
        "content": "\n१६ वैशाख, काठमाडौं । संघ सरकारले वित्तीय समानीकरण अनुदान कटौती गरेपछि पालिकाहरुले असन्तुष्टि जनाएका छन् । गाउँपालिका राष्ट्रिय महासंघ नेपाल र नेपाल नगरपालिका संघले संयूक्त प्रेस विज्ञप्ति जारी गर्दै समानीकरण अनुदान कटौती नगर्न आग्रह गरेका छन् ।\n‘अर्थ मन्त्रालयले चौथो किस्तामा समेत रकम कटाएर पठाउन गरेको पत्राचारले हामीलाई प्राप्त आश्वासनको विश्वसनीयतामा शंका गर्नुपर्ने अवस्था आएको छ’ दुवै संघद्वारा जारी विज्ञप्तिमा उल्लेख छ ।\nसंविधानले नै संघीय सरकारले वित्तीय हस्तान्तरणका माध्यमबाट समानीकरण अनुदान पठाउनुपर्ने व्यवस्था गरेको भन्दै संघहरुले संघको ध्यानाकर्षण गराएका छन् । ‘२०८० माघ ९ गतेको मन्त्रिपरिषद बैठकको निर्णयलाई पुनर्विचार गर्दै प्रतिबद्धताबमोजिम समानीकरण अनुदान अविलम्ब निकासा हुने प्रवन्ध गरिदिनुहुन अनुरोध गर्दछौं’ विज्ञप्तिमा भनिएको छ ।\nगत माघ ९ गतेको मन्त्रिपरिषद बैठकले चालु आर्थिक वर्षको वार्षिक बजेटअनुसार स्थानीय सरकारमा जाने वित्तीय समानीकरण अनुदानमध्ये तेस्रो किस्तादेखि राजस्व संकलनको आधारमा घटाएर पठाउने निर्णय गरेको छ ।\nके हो वित्तीय समानीकरण अनुदान ?\nसंघीय सरकारले प्रदेश र स्थानीय सरकारलाई कुल चार वटा अनुदान पठाउने गर्छ । जसमध्ये विना कुनै शर्त तल्लो सरकारले आफ्नो बजेट बनाएर खर्च गर्न सक्ने अनुदान नै वित्तीय समानीकरण अनुदान हो ।\nअन्तर–सरकारी वित्त व्यवस्थापन ऐनले संघीय सरकारबाट प्राप्त भएको अनुदानको रकम जुन प्रयोजनका लागि प्राप्त भएको हो, सोही प्रयोजनमा खर्च गर्नुपर्छ भनेको छ । वित्तीय समानीकरण अनुदानको मूल उद्देश्य प्रदेश तथा स्थानीय तहको खर्चको आवश्यकता र राजस्वको क्षमताको फरकबाट सिर्जना हुने वित्तीय अन्तर घटाई सन्तुलन कायम गर्नु हो ।\nसंविधानले प्रदेश र स्थानीय तहलाई प्रदान गरेको जिम्मेवारी पुरा गर्न आवश्यक पर्ने स्रोतको जोहो गर्न संघीय सरकारले यस्तो अनुदान तल्लो सरकारमा पठाउने गर्छ ।\n"
    },
    {
        "title": "नेपाल अन्तर्राष्ट्रिय लगानीको आकर्षक गन्तव्य : अर्थमन्त्री",
        "date": 1714371796307,
        "source": "ok",
        "content": "\n१६ वैशाख, काठमाडौं। अर्थमन्त्री वर्षमान पुन अनन्तले नेपाल अन्तर्राष्ट्रिय लगानीको आकर्षक गन्तव्य भएको बताएका छन् ।\nतेस्रो अन्तर्राष्ट्रिय लगानी सम्मेलनको उदघाटन कार्यक्रममा लगानी बोर्डका उपाध्यक्षसमेत रहेका मन्त्री पुनले नेपाललाई गन्तव्यको रूपमा प्रस्तुत गर्नु सम्मेलनको प्रमुख उद्देश्य रहेको बताएका हुन् ।\nउनले आफूहरुको आह्वानमा लगानीको अवसर र सम्भावना खोज्न आएकामा सम्मेलनका पाहुनाप्रति आभार व्यक्त गरे ।\nसम्मेलनमार्फत नेपालले विदेशी तथा स्वदेशी लगानी प्रवद्र्धन गर्न नियामक क्षेत्रमा हालै गरिएका सुधारहरुबारे जानकारी गराउनु तथा लगानीका लागि तयार भएका परियोजनाहरू सहित विभिन्न क्षेत्रका आयोजनाहरूको विस्तृत प्रदर्शनी गर्नु पनि सम्मेलनको उद्देश्य रहेको उनको भनाइ थियो ।\nउनले सम्मेलनले क्रममा लगानीकर्ता र सरोकारवाबीच धेरै सम्झौता र समझदारीका साथै परियोजना विकास र व्यवस्थापनसम्बन्धी सम्झौता हुने विश्वास लिइएको बताए ।\nसम्मेलन नीति निर्माताहरू, लगानीकर्ताहरू, विशेषज्ञहरू र अन्य सरोकारवालाबीच विचार आदानप्रदान गर्नुका साथै उद्योग र पूर्वाधार विकास जस्ता क्षेत्रमा सहकार्यका लागि नेटवर्किङ गर्ने अवसरमा रुपान्तरण हुने विश्वास मन्त्री पुनले लिए ।\nनेपालका आर्थिक सूचकहरू स्थिर र सकारात्मक बन्दै गएको भन्दै नेपालले पछिल्लो समय स्वच्छ ऊर्जा, पर्यटन, सूचना प्रविधि, कृषि र कृषि आधारित उद्योगका क्षेत्रमा महत्वपूर्ण उपलब्धि हासिल गरेको मन्त्री पुनले उल्लेख गरे ।\nउच्च आर्थिक वृद्धिको लक्ष्य छुन आन्तरिक लगानी र बजार मात्र पर्याप्त नरहेकाले नेपालले विदेशी लगानी प्रवर्द्धनमा जोड दिएको उनको भनाइ थियो ।\nहाल लगानी गरिरहेका विदेशी लगानीकर्ताले प्राप्त गरेको सफलता र नाफा आर्जन गरेको अवस्थाले पनि नेपाल लगानीको उत्कृष्ट गन्तव्य रहेको पुष्टि हुने भन्दै पुनले ढुक्क भएर लगानी गर्न अपिल गरे ।\n‘व्यवसायिक वातावरण सुधार गर्ने र लगानीकर्ताको विश्वास बढाउने उद्देश्यले हामीले विभिन्न नीतिगत सुधार गरेका छौं’, मन्त्री पुनले भने, ‘नीतिगत र व्यवसाय सुरु गर्दा लाग्ने प्रक्रियागत झण्झटमा सुधार, सार्वजनिक शासनमा पारदर्शिता र जवाफदेहीता सुनिश्चित गरिएको छ । आगामी दिनमा पनि यस प्रक्रियालाई निरन्तरता दिइनेछ ।’\nनेपालले औद्योगिक विकास, पूर्वाधार विकास, रोजगारी सिर्जना, निर्यात प्रवर्द्धनका साथै ज्ञान, सीप र प्रविधि हस्तान्तरणका लागि उत्प्रेरकका रूपमा विदेशी लगानीलाई स्वागत गर्ने नीति अख्तियार गरेको मन्त्री पुनको स्पष्टोक्ति थियो ।\nसरकार निजी क्षेत्रसँग निजी प्रत्यक्ष लगानीका साथै सार्वजनिक (निजी साझेदारीमार्फत सहकार्य गर्न प्रतिबद्ध रहेको उल्लेख गरे ।\nनेपालको प्रचुर लगानीको सम्भावनालाई उजागर गर्न र दिगो आर्थिक वृद्धिको लक्ष्य हासिल गर्न सम्मेलन कोसेढुङ्गा सावित हुने विश्वास मन्त्री पुनले व्यक्त गरे ।\n"
    },
    {
        "title": "सुरू भयो तेस्रो लगानी सम्मेलन",
        "date": 1714371796403,
        "source": "ok",
        "content": "\n१६ वैशाख, काठमाडौं । काठमाडौंमा तेस्रो लगानी सम्मेलन सुरु भएको छ ।\nदुई दिनसम्म चल्ने यो सम्मेलन लगानीकर्ताका लागि महत्वपूर्ण अवसर रहेको अर्थमन्त्री वर्षमान पुनले बताए । यस सम्मेलनमा विभिन्न चरणमा रहेका धेरै परियोजनाहरु शोकेसमा राखिएको उनले बताए ।\nसम्मेलनको प्रधानमन्त्री पुष्प कमल दाहाल प्रचण्डले गरेका हुन् । उद्घाटन कार्यक्रममा सहभागीलाई स्वागत गर्दै अर्थमन्त्री पुनले नेपाल लगानीका लागि उपयुक्त मुलुक रहेको उल्लेख गरे ।\n\nविभिन्न ५५ देशका लगानीकर्ता सम्मेलनमा सहभागी भएका छन् । सम्मेलनका नेपालका तीन सय ८५ जनाको सहभागिी भएका छन् ।\nत्यसैगरी, चीनका २६५, भारतका १४३, संयुक्त राज्य अमेरिकाका ३३, जापानका २८, संयुक्त अधिराज्यका १४, बङ्गलादेशका १३, संयुक्त अरब इमिरेट्स (युएई) का १३ र जर्मनीका १० जना सहभागी छन् । दक्षिण कोरिया, अस्ट्रेलिया र मलेसियाका नौ नौ जना सम्मेलनमा सहभागी हुन लागेका लगानी बोर्डले जनाएको छ ।\nपाकिस्तानबाट आठ, सिङ्गापुरबाट ६, कतार र घानाबाट पाँच/पाँच, साउदी अरब, फ्रान्स र बहराइनबाट चार/चार जनाको सहभागिता रहेको छ ।\nत्यसैगरी, स्वीटजरल्यान्ड, फिनल्यान्ड, रुस, अस्ट्रिया, श्रीलङ्का र कोलम्बियाका तीन/तीनजना सम्मलेनका लागि नेपाल आएका छन् । फिलिपिन्स, कुवेत, क्यानडा, मौरिसस, बेलारुस र बेल्जियमबाट दुई/दुईजना सम्मेलनमा सहभागी हुने सुनिश्चित भएको छ ।\nत्यसैगरी, इजिप्ट, नर्वे, इटाली, सेनेगल, नेदरल्यान्ड, पोल्यान्ड, इन्डोनेसिया, ताजकिस्तान, दक्षिण अफ्रिका, रोमानिया, मेक्सिको र साइप्रसबाट पनि सम्मेलनमा सहभागिता छ ।\n"
    },
    {
        "title": "नक्कली लाइसेन्स प्रकरणमा यातायात विभागका इञ्जिनियर पक्राउ",
        "date": 1714371796488,
        "source": "ok",
        "content": "\n१६ वैशाख, काठमाडौं । नक्कली लाइसेन्स प्रकरणमा प्रहरीको केन्द्रीय अनुसन्धान ब्युरोले यातायात व्यवस्था विभागका कम्प्युटर इञ्जिनियर हरिश भट्ट र शाखा अधिकृत सुरज अर्याललाई पक्राउ गरेको छ । यातायात व्यवस्था विभागको अभिलेख नै सच्याएर नक्कली लाइसेन्स जारी गर्ने काममा संलग्न भएको आरोपमा ब्युरोले उनीहरुलाई पक्राउ गरेको हो ।\nदेशभरका यातायात कार्यालयबाट एक लाखभन्दा बढी नक्कली लाइसेन्स जारी भएको घटनामा अहिले अख्तियार दुरुपयोग अनुसन्धान आयोग र प्रहरीको केन्द्रीय अनुसन्धान ब्युरोले छुट्टाछुट्टै अनुसन्धान गरिरहेका छन् । शनिबार पक्राउ परेका भट्ट यातायात व्यवस्था विभागका करारका इञ्जिनियर हुन् ।\nगत पुसमा यातायात व्यवस्था विभागले देशभरका यातायात कार्यालयबाट जारी भएको लाइसेन्सको डाटाबेसबारे अध्ययन गरेको थियो ।\nअध्ययनले ५ वर्षको अवधिमा देशभरका यातायात कार्यालयबाट करिब ७३ हजार नक्कली सवारीचालक अनुमतिपत्र(लाइसेन्स) जारी भएको भेटिएको थियो । तीबाहेक प्रदेश सरकार मातहतका यातायात कार्यालयहरुमा गडबड भएको भेटिएपछि जारी गर्ने तयारीमा रहेका करिब २३ हजार लाइसेन्स रोकिएका थिए ।\nदेशभरका ३५ वटा यातायात कार्यालयका प्रमुखलाई दिइएको मास्टर युजर आईडी र पासवर्डको दुरुपयोग गरी लाइसेन्स बाँडेको फेला परेको थियो । त्यो काममा विभागका इञ्जिनियर हरिश भट्टको पनि मिलेमतो देखिएको आरोपमा सीआईबीले उनलाई पक्राउ गरेको हो ।\nसंघीयता कार्यान्वयनका क्रममा संघीय सरकार मातहत रहेको यातायात व्यवस्था तथा सवारीचालक अनुमतिपत्रको क्षेत्राधिकार प्रदेश तहमा पुगेको थियो । सवारीचालक अनुमतिपत्रको व्यवस्थापन र नियमन गर्ने यातायात व्यवस्था विभागले २८ मंसिर २०७५ मा मातहतका कार्यालय र त्यहाँका सबै अभिलेखलाई सम्बन्धित प्रदेश सरकारहरुलाई हस्तान्तरण गरेको थियो । एकरुपताका लागि भने सबै प्रदेशको डाटाबेस मात्रै विभागमा थियो ।\nयातायात व्यवस्था विभागका कर्मचारीका अनुसार, २०७० सालदेखि २०७३ सालसम्म यातायात व्यवस्था विभाग र माहतहतका यातायात कार्यालयमा रहेको सवारीचालक अनुमतिपत्रको विवरण डाटाबेसमा राखिएको थियो ।\nत्यसक्रममा केही छुटेको भनेर पछिसम्म थप्ने काम भइरहेको थियो । त्यसक्रममा नियमित प्रयोगमा नरहेका र निष्कृय लाइसेन्सधारीहरुको पहिचान गरी उनीहरुको ठाँउमा अर्कैको लाइसेन्स जारी गर्ने काम भएको अनुसन्धानबाट खुलेको हो ।\nलाइसेन्स वितरणमा अनियमितताको उजुरी पाउनासाथ यातायात व्यवस्था विभागले सूचना प्रविधि निर्देशक मुकेश रेग्मीको संयोजकत्वमा समिति बनाएको थियो ।\nविभागका अधिकृतहरु अर्जुन अधिकारी, बोधराज बराल र प्रहरीको केन्द्रिय अनुसन्धान ब्युरो(सीआईबी)का डीएसपी डा. तपनकुमार दाहाल सदस्य रहेको समितिले ४ महिनाअघि नै प्रतिवेदन बुझाइसकेको छ ।\n"
    },
    {
        "title": "इलाम-२ मा मतगणना ११ बजेदेखि सुरु हुने",
        "date": 1714371796587,
        "source": "ok",
        "content": "\n१६ वैशाख, इलाम । इलाम-२ मा ११ बजेदेखि मतगणना सुरु हुने भएको छ ।\nगौतम बुद्ध सभागृह (सिटी हल) मा सरोकारवाला निकायसहित बसेको सर्वदलीय बैठकले ११ बजेदेखि मतगणना गर्ने सहमति गरेको हो ।\nप्रमुख जिल्ला अधिकारी इन्द्रदेव यादवले मतगणनाका क्रममा आउनसक्ने समस्या समाधानका लागि सबै दल र स्वतन्त्र उम्मेदवारबीच सहमति भएपछि मतगणना सुरु गर्ने निर्णय भएको बताए ।\nनिर्वाचन आचारसंहिता र मतगणनासम्बन्धी कार्यविधिलाई टेकेर सहमति गराइएको प्रमुख जिल्ला अधिकारी यादवले बताए ।\nशनिबार सबै मतपेटिका नआइपुगेका कारण सर्वदलीय बैठक आज बसेको हो ।\nमतपेटिका संकलन शनिबार राति २ बजेमात्रै सकिएको थियो । मतगणना सिटी हलमै हुनेछ ।\nइलाम-२ का एक लाख १५ हजार ८८९ मतदातामध्ये ६९ हजार २८७ मतदाताले शनिबारको उपनिर्वाचनमा मतदान गरेका थिए । मतदान अधिकृत र प्रहरीले गरेको टिपोट अनुसार यो ६० प्रतिशत हो ।\nइलाम-२ मा दलका र स्वतन्त्र गरी १९ जना उम्मेदवार प्रतिस्पर्धामा छन् ।\n"
    },
    {
        "title": "बन्दैछ हाइब्रिड कार, हाइड्रोजन र पेट्रोल–डिजल दुवै हाल्न मिल्ने",
        "date": 1714371796659,
        "source": "ok",
        "content": "\n१६ वैशाख, काठमाडौं । पेट्रोल–डिजल प्रयोग गरेर तपाईंले चलाइरहेको गाडी हाइड्रोजनबाट पनि चल्ने होस् भन्ने चाहनु भएको छ ? यदि छ भने तपाईंका लागि खुसीको खबर छ । नेपालमा डिजल–पेट्रोलबाट चल्ने गाडीमै हाइड्रोजन पनि प्रयोग गर्न मिल्ने गरी इन्जिनको विकास गर्ने काम अन्तिम चरणमा पुगेको छ ।\nहाइब्रिड खालको इन्जिन विकासका लागि रिन्यु जेन रिसोर्सेस नेपालले बेलायतको एक विश्वविद्यालय र नेपालको इन्जिनियरिङ अध्ययन संस्थान पुल्चोकसँग समझदारी पत्रमा हस्ताक्षर गरेर काम गरिरहेको छ । सो समझदारी अनुसार पेट्रोल–डिजलबाट चलिरहेको गाडीको इन्जिनलाई सामान्य परिमार्जन गरी हाइड्रोजनबाट पनि चलाउने प्रक्रिया अन्तिम चरणमा पुगेको छ ।\nयदि यो प्रयास सफल भएमा गाडी धनीहरुलाई पेट्रोल–डिजल र हाइड्रोजन दुवै प्रकारको ऊर्जा प्रयोग गर्न मिल्ने विकल्प हुने छ । दुवै प्रकारका इन्धनको विकल्प सहितको यस हाइड्रोजन प्रयोगको प्रविधिलाई ‘डुअल मोडल हाइड्रोजन कम्बसन इन्जिन’ नाम दिइएको छ ।\n‘हाइड्रोजन कम्बसन इन्जिन’ विकासका लागि सक्रिय रिन्यु जेन रेसोर्सेस नेपालका कार्यकारी अधिकृत डा. प्रमोद टण्डनले पेट्रोल वा डिजलबाट चल्ने गाडीलाई हाइड्रोजनबाट पनि चलाउन मिल्ने गरी इन्जिन विकास गरी आगामी जेठ महिनाभित्रै परीक्षण गर्ने तयारी भइरहेको जानकारी दिए ।\nइन्टरनेशनल हाइड्रो पोलिटिक्समा बेलायतबाट पीएचडी गरेका टण्डनले अनलाइनखबरसँग भने, ‘हाइड्रोजन कम्बसन इन्जिन नेपालमै विकास गर्ने सम्बन्धी समझदारी पत्रमा गत वर्ष ६ नोभेम्बरमा हस्ताक्षर भएको थियो, विभिन्न चरणहरु पार गर्दै हामी नेपालका लागि नौलो र वातावरणमैत्री हाइड्रोजन कम्बसन इन्जिनको प्रदर्शन गर्ने अन्तिम तयारीमा आइपुगेका छौं ।’\nसुरुमा पेट्रोलबाट चल्ने कारको इन्जिनलाई हाइड्रोजनबाट पनि चल्ने गरी विकास गर्न लागिएको उनले बताए ।\nपहिलो चरणको यो प्रविधि सफल भएमा दोस्रो चरणमा नेपालमै शतप्रतिशत हाइड्रोजन राखेर परीक्षण गरिने र त्यसपछि भारतमा समेत यो प्रविधि प्रदर्शन गर्ने लक्ष्य अनुसार काम गरिरहेको उनले बताए । डा. टण्डन भन्छन्, ‘हाइड्रोजन कम्बसन इन्जिनको सबैभन्दा ठूलो विशेषता के हो भने अहिले चल्तीमा रहेका सवारी साधनकै इन्जिनमा सामान्य फेरबदल गरेर, थोरै खर्चमा सञ्चालन गर्न सकिन्छ ।’\n‘नेपालमा नौलो प्रविधि’\nनेपालमा पेट्रोल, डिजल र ग्याँसबाट चल्ने गाडीहरु बढी प्रयोगमा छन् । पछिल्लो समय ब्याट्रीबाट चल्ने गाडीहरुको किनबेच पनि भइरहेको छ । यसबीचमा काठमाडौं विश्वविद्यालयले हाइड्रोजनबाट चल्ने हाइड्रोजन फ्युलसेल कार भित्राएपछि त्यसले धेरैको ध्यान तानेको छ ।\nहाइड्रोजन कम्बसन इन्जिन\nअहिले रिन्यु जेन रेसोर्सेस नेपालले विकास गर्न लागेको ‘डुअल मोडल’ इन्जिन विकसित मुलुकहरुमा सफल परीक्षण भइसकेको र व्यापारिक प्रयोजनमा समेत गइरहेको छ । तर नेपालमा हालसम्म यस्तो प्रविधिको विकास नभएकाले यसलाई नौलो मानिएको छ । हाइड्रोजन नभएको अवस्थामा शतप्रतिशत पेट्रोल/डिजल राखेर चलाउन समेत सकिने भएकाले यस प्रविधिलाई तुरुन्त व्यापारिक प्रयोजनमा लैजान सकिने दाबी गरिएको छ ।\nरिन्यु जेन रेसोर्सेसका हाइड्रोजन विज्ञ डा. प्रकाश थापा भन्छन्, ‘तत्कालीन अवस्थामा हाइड्रोजन इन्धनको रिफ्युलिङ स्टेशन उपलब्ध नभएको खण्डमा गाडी चलाउँदाचलाउँदै हाइड्रोजन इन्धन सकियो भने पेट्रोल/डिजलबाटै चलाउन मिल्छ, यो प्रविधि दक्षिण एसियामै नौलो हो । यसले नेपालको लागि सम्भावनाको नयाँ द्वार खोल्ने विश्वास छ ।’\nकति लाग्छ खर्च ?\nहाइड्रोजन कम्बसन इन्जिन विकास प्रक्रियालाई नजिकबाट नियालिरहेका त्रिभुवन विश्वविद्यालय इन्जिनियरिङ अध्ययन संस्थान पुल्चोक क्याम्पसका सहायक प्राध्यापक लक्ष्मण मोत्राका अनुसार यो प्रविधि आर्थिक हिसाबले सस्तो र प्राविधिक हिसाबले सजिलो पनि छ । त्यसैले अब हाइड्रोजन कम्बसन इन्जिनको युगमा प्रवेश गर्नुपर्ने उनको मत छ ।\nउनी भन्छन्, ‘अहिले चलनचल्तीमा आएको हाइड्रोजन फ्युल सेल मोडलभन्दा थोरै परिवर्तन गरेर डुअल मोडलमा हाइड्रोजनसँगै पेट्रोल–डिजल राखेर चलाउन सकिने भएको हुँदा आर्थिक हिसाबले सस्तो र प्राविधिक हिसाबले सजिलो पनि छ ।’\nहाल हाइड्रोजन कम्बसन इन्जिन परीक्षणको तयारीको काममा व्यस्त रन्यु जेन रिसोर्सेस नेपालका प्रोजेक्ट म्यानेजर युवराज ढकालका अनुसार डुअल मोडल अर्थात् हाइड्रोजन कम्बसन इन्जिन अहिले नेपालमा पेट्रोलियम पदार्थबाट चलिरहेका सबैजसो सवारी साधनमा प्रयोग गर्न मिल्छ । र, यो काम थोरै मात्र खर्चमा गर्न सकिन्छ ।\nतर काम गर्दा लाग्ने खर्च भने उनले खुलाउन चाहेनन् । ‘पेट्रोल वा डिजलबाट चल्ने एउटा कारलाई हाइड्रोजनबाट पनि चलाउन मिल्ने बनाउन थोरैमात्र खर्च लाग्ने हाम्रो निष्कर्ष छ’, ढकाल भन्छन्, ‘कति खर्चमा तयार हुन्छ भन्ने कुरा यसको परीक्षणको काम सकिएपछि खुलासा गर्दा राम्रो होला ।’\nअहिले गाडी तथा सम्बन्धित उपकरण विकासको प्रक्रिया चलिरहेको भन्दै उनले आगामी जेठ महिनाभित्र परीक्षण गरेर देखाउने बताए । उनले थपे, ‘लागतको हिसाबले अहिले सडकमा गुडिरहेका लाखौं सवारीलाई विद्युतीय बनाउन सकिने सम्भावना अत्यन्त न्यून छ । यस्तो अवस्थामा हाइड्रोजन कम्बसन इन्जिन नेपालका लागि निकै नै उपयोगीसिद्ध हुने विश्वास छ ।’\nत्यसका लागि आवश्यक पर्ने हाइड्रोजन उत्पादनलाई बढावा दिन पाइलट प्रोजेक्ट सञ्चालनको गृहकार्यसमेत भइरहेको ढकाल बताउँछन् । ‘२०० किलोवाट हाइड्रोजन उत्पादनका लागि नेपालका हाइड्रोपावर कम्पनीका साथै विदेशी हाइड्रोजन कम्पनीसँग समझदारी समेत भइसकेको छ,’  उनले भने, ‘पूर्व सम्भाव्यता अध्ययन सम्पन्न गरी सम्भाव्यता अध्ययनको चरणमा छ ।’\nकार्यान्वयनमा समस्या\nगत ४ माघमा बसेको मन्त्रिपरिषद बैठकले ग्रिन हाइड्रोजन नीति स्वीकृत गरेको थियो । तर त्यससँग सम्बन्धित ऐन, नियम र कार्यविधि बनाउन भने बाँकी छ । त्यसैले यसको कार्यान्वयनमा भने अझै समस्याहरु छन् ।\nअहिलेका सरकारी ऐन नियमले नेपालका लागि नितान्त नयाँ हाइड्रोजन ऊर्जाको प्रयोगलाई समेट्दैन । त्यसैले यसको प्रयोगसम्बन्धी एकीकृत मापदण्ड बनाउने र प्रचलित कानुनी व्यवस्थामा संशोधन गर्ने तयारी भइरहेको यातायात व्यवस्था विभागका महानिर्देशक उद्धव प्रसाद रिजाल बताउँछन् ।\nकाठमाडौं विश्वविद्यालयले भित्र्याएको हाइड्रोजनबाट चल्ने कार । कानुन नबन्दा प्रयाेगमा आउन सकेको छैन ।\nकाठमाडौं विश्वविद्यालयको हाइड्रोजन ल्याब प्रमुख विराजसिंह थापा यदि सरकारले हाइड्रोजन प्रयोग सम्बन्धमा कार्यविधि बनाएमा सन् २०३० देखि २०४० सम्म नेपालको हाइड्रोजन विश्व बजारमा जान सक्ने बताउँछन् ।\n‘सन् २०५० सम्म १३ ट्रिलियन डलरको बजार हुँदैछ । यसमा नेपालको स्थान अन्य देशले बढी देखेको छ,’ काठमाडौंमा आयोजित हिमालयन हाइड्रो एक्स्पो २०२४ मा कार्यपत्र प्रस्तुत गरेका थापा भन्छन्, ‘नेपाल सबैभन्दा सस्तो हाइड्रोजन उत्पादन गर्ने मुलुकमा पर्ने देखिएको बेलायतको एक अध्ययनले देखाएको छ ।’\nग्रिन हाइड्रोजन स्वच्छ ऊर्जा\nपानीबाट उत्पादित हाइड्रोजन सवारी साधनमा दुई तरिकाबाट प्रयोग गर्न सकिन्छ, पहिलो ‘फ्युल सेल’ र दोस्रो ‘हाइड्रोजन कम्बसन इन्जिन’ ।\n‘फ्युल सेल’ एक एलेक्ट्रोकेमिकल सेल हो जसले (हाइड्रोजन) इन्धनको रासायनिक ऊर्जालाई विद्युतमा परिवर्तन गर्दछ । टोयोटा मिराइ, ह्युण्डाई नेक्सोजस्ता ‘फ्युल सेल’ मोडलले विश्वव्यापी रुपमा हाइड्रोजनको सवारी साधन प्रयोगलाई बढावा दिइरहेका छन् ।\nहाल नेपालमा ऊर्जाको रुपमा जीवाश्म इन्धन (पेट्रोल, डिजल, मट्टितेल, ग्याँस र कोइला)को प्रयोग हुँदै आएको छ । यी इन्धन खाना पकाउन, उज्यालो पैदा तथा सवारी साधन र उद्योग कलकारखाना चलाउन बढी मात्रामा प्रयोग हुन्छन् ।\nअन्तर्राष्ट्रिय बजार मूल्यअनुसार पेट्रोलियम पदार्थको मूल्य पटक–पटक बढ्दा उपभोक्ता मर्कामा पर्दै आएका छन् । साथै यस्ता गाडीहरुबाट अत्यधिक कार्बन उत्सर्जन पनि हुने भएकाले प्रदूषणको मार पनि खपिरहनु परेको छ ।\nत्यसैले गत मंसिरमा दुबईमा आयोजित कोप–२८ सम्मेलनमा सहभागी नेपालसहितका १५४ राष्ट्र–सरकार प्रमुखहरुले जीवाश्म इन्धनको युग अन्त्यको सुरुवात गर्ने सहमति जनाएका थिए । नेपाल सरकारले पनि आगामी सन् २०४५ भित्र कार्बन उत्सर्जन शून्य गर्ने लक्ष्य राखेको छ ।\nजीवाश्म इन्धनको तुलनामा ब्याट्रीबाट चल्ने गाडी (इलेक्ट्रिक भेइकल–ईभी)हरु बढी वातावरणमैत्री मानिन्छन् । ब्याट्री चार्ज गरेर चलाउन मिल्ने यी गाडीहरुबाट कार्बन उत्सर्जन नभए पनि तिनमा प्रयोग हुने ब्याट्री काम नलाग्ने भएपछि व्यवस्थापनको पाटो भने विश्वव्यापी चुनौतीको रुपमा रहेको छ ।\nसाझा यातायातको इलेक्ट्रिक बस ।\nसाथै यसको सुरुको लागत खर्च, भइरहेको इन्जिनमा व्यापक फेरबदल गर्नुपर्ने, विश्वमा दुर्लभ पदार्थ; जस्तै निकेल, लिथियम, कोबल्ट आदिको प्रयोग, ठूला सवारी साधनमा प्रयोग हुन नसक्नेजस्ता सीमितता र पर्याप्त भौतिक संरचनाको अभाव जस्ता कारणले ईभी आफैंमा दिगो विकल्प हुन सक्ने कि नसक्ने भन्ने बहस चलिरहेको छ ।\nसाथै भारी तौलका ब्याट्री गाडीमा जडान गर्नुको साटो हलुको हाइड्रोजन प्रयोग गर्दा गाडीले बढी भारबहन पनि गर्न सक्छ । त्यतिमात्र होइन ब्याट्री वा पेट्रोलियम पदार्थले भन्दा हाइड्रोजनबाट करिब ३ देखि ४ गुणा बढी दूरी पार गर्न सकिने भएकाले सवारी साधनमा हाइड्रोजनको प्रयोग उपयुक्त हुने डा. टण्डन बताउँछन् ।\nत्यसैले सबैभन्दा उत्तम विकल्पको रुपमा हाइड्रोजन ऊर्जालाई लिइएको छ । यसबाट वातावरण प्रदूषण नहुने भएकाले विश्वव्यापी माग पनि छ । त्यसैले जलस्रोतमा धनी देशहरुले जीवाश्म इन्धनमा ठूलो धनराशी खर्च गर्नुको साटो हाइड्रोजनको उत्पादन तथा प्रयोगमा बढावा दिए प्रदूषण कम गर्न र पेट्रोलियम पदार्थ माथिको परनिर्भरता घटाउन सहयोग पुग्छ ।\nहाइड्रोजन र अक्सिजन मिलेर पानी बन्छ । त्यही पानीलाई बिजुली प्रयोग गरेर टुक्र्याउँदै हाइड्रोजनलाई अलग गरिन्छ । यसका लागि इलेक्ट्रोसाइसिस पद्धति प्रयोग गरिन्छ । यसरी अलग गरिएको हाइड्रोजनलाई भण्डारण गरेर राख्न सकिन्छ र चाहिएकोबेला प्रयोग गर्न सकिन्छ ।\nनेपाल जलस्रोतमा धनी देश भएकाले ग्रिन हाइड्रोजन उत्पादनको सम्भावना पनि प्रचुर छ । त्यसैले पूर्वऊर्जा र अर्थमन्त्री जनार्दन शर्मा अब ग्रिन हाइड्रोजनको युगमा नेपाल प्रवेश गर्नुपर्ने बताउँछन् ।\n‘कुल गार्हस्थ्य उत्पादनको करिब १० प्रतिशत रकम बराबरको विदेशी मुद्रा पेट्रोलियम पदार्थ आयातमा खर्च हुन्छ, व्यापार घाटामा पनि करिब १३ प्रतिशत यसकै हिस्सा छ,’ उनी भन्छन्, ‘त्यसैले मैले पटक–पटक भन्ने गरेको छु नेपालमा उत्पादन हुने हाइड्रोजन र एमोनिया विश्व बजारमै प्रतिस्पर्धी बन्ने सम्भावना विभिन्न अध्ययनले देखाएको छ । त्यसैले ग्रिन हाइड्रोजनको आन्तरिक उपयोग बढाउने तथा निर्यात समेत गर्ने लक्ष्य राखेर काम गरौं ।’\n"
    },
    {
        "title": "जसपाको कार्यवाहक अध्यक्षको जिम्मेवारी राजेन्द्र श्रेष्ठलाई",
        "date": 1714371796748,
        "source": "ok",
        "content": "\n१६ वैशाख, काठमाडौं । जनता समाजवादी पार्टी (जसपा) नेपालको कार्यवाहक अध्यक्षको जिम्मेवारी राजेन्द्रप्रसाद श्रेष्ठले पाएका छन् ।\nपार्टीका अध्यक्ष उपेन्द्र यादव विश्व जनसंख्यासम्बन्धी सम्मेलनमा नेपाल सरकारको प्रतिनिधिका रूपमा सहभागी हुन शनिबार अमेरिका गएपछि कार्यवाहक अध्यक्षको जिम्मेवारी नेता श्रेष्ठले पाएका हुन् ।\nअध्यक्ष यादवले आफू स्वदेश नआउञ्जेलसम्मको लागि कार्यवाहक अध्यक्ष भई कार्य गर्न श्रेष्ठलाई जिम्मेवारी तोकेका छन् ।\nअध्यक्ष यादवको अनुपस्थितिमा नेता श्रेष्ठले नै कार्यवाहक अध्यक्षको जिम्मेवारी पाउने गरेका छन् ।\n"
    },
    {
        "title": "अनमोल र आना स्टारर ‘जेरी अन टप’को छायांकन जेठ २० देखि",
        "date": 1714371796805,
        "source": "ok",
        "content": "\nकाठमाडौं । अनमोल केसी र आना शर्मा स्टारर रोमान्टिक ड्रामा ‘जेरी अन टप’को छायांकन मिति तय भएको छ । यो फिल्मको छायाकंन जेठ २० गतेदेखि सगरमाथा क्षेत्रमा हुने भएको छ ।\nनिर्माता सरोज न्यौपानेले दुई चरणमा हुने छायांकनको पहिलो सेड्युल तय भएको बताए । ‘मौसमको अनुकूलता हेरेर पनि हामी सो मितिदेखि छायांकनमा जाँदैछौं’ उनले भने, ‘सो क्षेत्रमा ३० दिन छायांकन चल्छ ।’\nअसारको अन्त्यसम्म पानी नपरे छायांकनलाई निरन्तरता दिने न्यौपानेले बताए । फिल्मको दोस्रो चरणको सुटिङ अष्ट्रेलियामा गर्ने तयारी छ ।\nयतिबेला फिल्मको म्युजिक सेटिङको काम चलिरहेको छ । यसका लागि निर्माता न्यौपानेसहित संगीतकार कालिप्रसाद बासकोटा नगरकोटमा छन् । प्राप्त तस्वीरमा उनीहरु संगीत कम्पोजमा लागेको देख्न सकिन्छ । यो फिल्ममा संगीतकारको रुपमा अहिलेका चर्चित गायक सुशान्त केसी पनि जोडिएका छन् ।\n‘जेरी अनटप’लाई सुयोग गुरुङले निर्देशन गर्दैछन् । गुरुङको फिल्म ‘फर्की फर्की’ जेठ १० गते प्रदर्शन तयारीमा छ । निर्माता न्यौपानेको अर्को फिल्म ‘लोकल हिरो’ पनि लाइनअपमा छ ।\n"
    },
    {
        "title": "जापानकी परराष्ट्रमन्त्रीको नेपाल भ्रमण, यस्तो छ कार्यतालिका",
        "date": 1714371796917,
        "source": "ok",
        "content": "\n१६ वैशाख, जापान । जापानकी परराष्ट्रमन्त्री खामिखावा योकोले नेपाल भ्रमणा गर्ने भएकी छन् ।\nजापानको विदेश मन्त्रालयले अप्रिल २६ तारिख एक सूचना जारी गर्दै खामिखावाले आगामी मे ५ तारिख नेपाल भ्रमणा गर्ने जानकारी दिएको छ ।\nअप्रिल २६ बाट विदेश भ्रमणामा निस्किएकी परराष्ट्रमन्त्री खामिखावा मे ४ तारिख श्रीलंकाको राजधानी कोलम्बो पुग्ने कार्यतालिका रहेको छ ।\nश्रीलंकामा एक दिन बिताएपश्चात ५ तारिख नेपालको राजधानी काठमाडौंमा अवतरण गर्ने विदेश मन्त्रालयको सूचनामा उल्लेख छ ।\nकाठमाडौंमा रहँदा परराष्ट्रमन्त्री खामिखावाले नेपालका परराष्ट्रमन्त्री नारायणकाजी श्रेष्ठसँग भेटवर्ता गर्ने कार्यक्रम तय भएको छ ।\nभेटका क्रममा नेपाल र जापान बीचमा कूटनीतिक सम्बन्ध स्थापना भएको ७० वर्ष पुग्न लागेको र नेपालको विकासका विषयमा कुराकानी हुने जनाइएको छ । साथै दुई देशबीचको सम्बन्ध सुदृढ गर्ने विषयमा कुराकानी हुने सूचनामा उल्लेख छ ।\nपरराष्ट्रमन्त्रीसँगको भेटवार्तालगत्तै परराष्ट्रमन्त्री खामिखावा सोही दिन नेपालको राजधानी काठमाडौंबाट टोकियो फर्कने विदेश मन्त्रालयले जनाएको छ ।\nपरराष्ट्रमन्त्री खामिखावाले अप्रिल २६ देखि मे ५ सम्म नेपाल, श्रीलंकासहित मादागास्कार, कोट डी आइवर, नाइजेरियार फ्रान्सको भ्रमणा गर्दै छिन् ।\nनेपालमा सन् २००० मा जापानका तत्कालीन प्रधानमन्त्री योसिरो मोरीको भ्रमण भएको थियो । यो नै हालसम्मको उच्चस्तरीय भ्रमण हो ।\nयसपछि सन् २०१९ मा जापानका तत्कालीन परराष्ट्रमन्त्री कोउनो तारोउको मन्त्रीस्तरीय भ्रमण भएको थियो ।\n"
    },
    {
        "title": "फिल्म &#8216;रित्तो गाउँ’ को काठमाडौंमा विशेष प्रदर्शन",
        "date": 1714371797330,
        "source": "ok",
        "content": "\nकाठमाडौं । नयाँ प्रयोग गरेर बनाइएको डकुमेन्ट्री सर्ट फिल्म ‘रित्तो गाउँ’ को काठमाडौंमा विषेश प्रदर्शन गरिएको छ ।\nत्रिभुवन विश्वविद्यालय जनसंख्या अध्ययन केन्द्रिय विभागका प्राडा उद्धव सिग्देलको नेतृत्वमा गरिएको अनुसन्धानमा आधारित यो फिल्मको बिग मुभिजमा प्रिमियर गरिएको हो ।\nसमारोहमा कांग्रेस सांसद प्रदीप पौडेलसहित व्यवसायी, विभिन्न संघसंस्थाका पदाधिकारी, सञ्चारकर्मी, कास्ट एड क्रूको सहभागिता थियो ।\nरोटरी क्लब अफ ग्रिनल्याण्डकोे आयोजनामा गरिएको विशेष प्रदर्शनसँगै ‘रित्तो गाउँ’ टिमले संसारभर आफ्नो विशेष प्रदर्शनको सुरुवात गरेको जनाएको छ ।\nआधादर्जन बढी छोटा फिल्म र केही म्युजिक भिडियो निर्देशन गरिसकेका रामजी ज्ञवालीको लेखन एवं निर्देशनमा तयार यस फिल्मले युवा पलायनले रित्तिदै गएको गाउँको कथा प्रस्तुत गरेको छ ।\n\nनिर्देशक ज्ञवालीले काठमाडौंबाट फिल्मको विशेष प्रदर्शन थालिएको बताए । उनले देशका विभिन्न ठाउँसँगै विदेशमा समेत ‘रित्तो गाउँ’ को विशेष प्रदर्शन गरिने जानकारी दिए ।\nविभिन्न संघसस्था, क्लव र व्यक्तिसँग सहकार्य गरेर संसारभर यस फिल्मलाई देखाइने जनाइएको छ । बुटवल, हेटौंडा, जापान, हङकङ, अमेरिका लगायतका स्थानमा प्रदर्शन हुने जनाइएको छ ।\nफिल्ममा हिउँवाला गौतम, सुवास गजुरेल, मुकुन भुषाल, सविना राउतको अभिनय देख्न सकिन्छ ।\nअनुसन्धानमा आधारित यो फिल्म दुई भागमा बनेको छ । पहिलो भागमा अनुसन्धानमा आधारित तथ्यांकसहित देशभरको अवस्था चित्रण छ । दोस्रो भागमा विभिन्न कथामा काल्पनिक सर्ट फिल्म तयार पारिएको छ ।\nआनन्दराज प्रोडक्सनको ब्यानरमा राम्रो इन्टरटेनमेन्टले निर्माण गरेको यस फिल्मका निर्माता आनन्दराज शर्मा वाग्ले हुन् । फिल्ममा कुनाल कयाल, प्रेम भुर्तेल, नारायण कंडेल कार्यकारी निर्माता हुन् ।\nनीरज कँडेलको छायांकन रहेको फिल्मको सम्पादन नहकुल खड्काले गरेका हुन् । फिल्ममा कलर ग्रेडिङ राजेन्द्र मोक्तानले गरेका छन् भने साउण्ड डिजाइनिङको काम भरत कँडेलले गरेका छन् ।\n\n"
    },
    {
        "title": "तराई–मधेशमा वैशाख २० सम्मै तातो हावा चल्ने",
        "date": 1714371797750,
        "source": "ok",
        "content": "\n१६ वैशाख, काठमाडौं । लुम्बिनी प्रदेशसहित तराईका विभिन्न भूभागमा अझै ५ दिनसम्म तातो हावा चल्ने भएको छ । आजदेखि २० गतेसम्म तातो लहर चल्ने भएकाले सतर्कता अपनाउन मौसम पूर्वानुमान महाशाखाले आग्रह गरेको छ ।\nलुम्बिनी, मधेशसहितका अधिकांश जिल्लामा केही दिनअघि बाटै ४० डिग्री सेल्सियसभन्दा माथि तापक्रम मापन गरिएको र यो तापक्रम अझै केही दिन नघट्ने महाशाखाले जारी गरेको विशेष बुलेटिनमा उल्लेख छ ।\nपछिल्लो २४ घन्टामा भैरहवामा सर्वाधिक ४२.२ डिग्री सेल्सियस तापक्रम मापन गरिएको थियो । त्यस्तै दोस्रो स्थानमा नेपालगञ्जमा ४०.५ डिग्री सेल्सियस तापक्रम मापन गरिएको थियो ।\nमौसम पूर्वानुमान महाशाखाका अनुसार आइतबार दाङको घोराही, भैरहवा, विराटनगरमा तातो हावा चल्ने प्रक्षेपण गरिएको छ । महाशाखाका अनुसार तराईमात्रै नभएर पहाडी जिल्लाका खोंच तथा उपत्यकामा पनि तापक्रम बढ्ने अनुमान छ । दोलखाको जिरीमा पनि तातो हावा चल्न सक्ने महाशाखाले उल्लेख गरेको छ ।\nमहाशाखाका मौसमविद् सञ्जीव अधिकारीले शनिबार ३८ डिग्रीभन्दा तल अधिकतम् मापन गरिएका मधेश सिरहा, सप्तरीलगायत जिल्लामा आज तापक्रम बढ्न सक्ने देखिएको उनले बताए ।\n‘मधेश र पूर्वी तराईका केही जिल्लामा हिजो (शनिबार) बादल लागेको थियो । आज बादल हटेर तापक्रम बढ्ने देखिन्छ’, उनले भने, ‘अझै केही दिन तापक्रम घट्ने त्यस्तो संकेत देखिएको छैन ।’\nहावाहुरीको पनि सम्भावना \nलुम्बिनी, मधेश र कोशी प्रदेशका तराई भागमा आइतबार दिउँसोमात्रै नभएर साँझ पनि केही स्थानमा हावाहुरीको समेत सम्भावना रहेको मौसमविद् अधिकारीले सुनाए ।\nशनिबार गण्डकी र कर्णालीका उच्च पहाडी भागमा छिटफुट वर्षा भएको थियो । मौसमविद् अधिकारीले स्थानीय र पश्चिमी वायुको प्रभावले कोशी, गण्डकीका केही भागमा मेघ गर्जनसहित हल्का वर्षा हुने सम्भावना छ । ‘अन्य ठाउँमा उल्लेख्य वर्षा गराउने त्यस्तै केही प्रणाली छैन’, उनले भने ।\n"
    },
    {
        "title": "काठमाडौं उपत्यकाको सबैभन्दा ठूलो मातातीर्थ सबस्टेसनको उद्घाटन आज",
        "date": 1714371797827,
        "source": "ok",
        "content": "\n१६ वैशाख, काठमाडौं । काठमाडौं उपत्यकाको सबैभन्दा ठूलो मातातीर्थ सबस्टेसन र मर्स्याङ्दी–काठमाडौं २२० केभी प्रसारण लाइनको आज उद्घाटन हुँदैछ ।\nकाठमाडौंको चन्द्रागिरि नगरपालिकास्थित मातातीर्थमा दिउँसो तीन बजे आयोजना गरिएको कार्यक्रममा प्रधानमन्त्री पुष्पकमल दाहाल प्रचण्डले सबस्टेसन र प्रसारण लाइन उद्घाटन गर्न लागेका हुन् ।\nत्रिशूली र मर्स्याङ्दी नदी जलाधार क्षेत्रका जलविद्युत आयोजनाहरुको विद्युत् काठमाडौं उपत्यकामा आपूर्ति गर्न र देशभित्रको एकीकृत विद्युत् प्रणालीलाई सुदृढ बनाउने मातातीर्थ २२०/१३२ केभी सबस्टेसन निर्माण गरिएको हो ।\nसबस्टेसनको क्षमता ३२० एमभीए छ । काठमाडौं उपत्यकामा विद्युत् आपूर्तिका लागि मातातीर्थ सबैभन्दा ठूलो सबस्टेसन हब रहेको नेपाल विद्युत् प्राधिकरणका कार्यकारी निर्देशक कुलमान घिसिङले बताए ।\nमर्स्याङ्दी नदीजलाधार क्षेत्रका जलविद्युत् आयोजनाको विद्युत काठमाडौं उपत्यकामा ल्याउन तनहुँको आँबुखैरनीस्थित मार्कीचोक सबस्टेसनबाट काठमाडौंसम्मको मर्स्याङ्दी–काठमाडौं २२० केभी डबल सर्किट प्रसारण लाइन निर्माण गरिएको हो । आयोजना अन्तर्गत नै मार्कीचोकमा २२०/१३२ केभी सबस्टेसन निर्माण अन्तिम चरणमा छ ।\nत्रिशूली नदीजलाधार क्षेत्रका जलविद्युत आयोजनाहरुको विद्युत काठमाडौं उपत्यकामा ल्याउन त्रिशूली–काठमाडौं २२० केभी प्रसारण लाइन निर्माण सम्पन्न गरी १३२ केभीमा सञ्चालनमा ल्याइएको छ ।\nमस्याङ्दी–काठमाडौं र त्रिशूली–काठमाडौं प्रसारण लाइनलाई बाडभञ्ज्याङमा एक आपसमा आवद्ध गरी मल्टिसर्किट लाइनमार्फत मातातीर्थ सबस्टेसनमा समाहित गरिएको छ । प्रसारण लाइनबाट करिब २ हजार मेगावाट विद्युत काठमाडौं उपत्यकामा छिर्न सक्छ ।\nमर्स्याङ्दी र त्रिशूलीबाट काठमाडौं उपत्यकामा भित्रिएको विद्युत्लाई मातातीर्थ सबस्टेसनबाट १३२ केभीमार्फत स्युचाटार, चोभारलगायतका क्षेत्र र स्थानीय रुपमा आपूर्ति हुने छ । मातातीर्थबाट विद्युत्लाई १३२ केभी प्रसारण लाइनमार्फत हेटौंडातर्फसमेत प्रवाह गर्न सकिने छ ।\nनेपाल सरकार तथा प्राधिकरणको लगानी र नर्वे सरकारको अनुदान तथा एसियाली विकास बैंकको सहुलितपूर्ण ऋणमा आयोजना सुरु गरिएको हो । आयोजनाको अनुमानित लागत साढे ६ अर्ब रुपैयाँ रहेको छ ।\n"
    },
    {
        "title": "शहीद लखनको वडानम्बर ७ पालिकाकै उत्कृष्ट",
        "date": 1714371797883,
        "source": "ok",
        "content": "\n१५ वैशाख, गोरखा । शहीद लखन गाउँपालिकाको वडानम्बर ७ पालिकाकै उत्कृष्ट वडा बनेको छ ।\nविभिन्न मापदण्डलाई आधार मानेर पालिकाले गरेको आन्तरिक स्वःमूल्याकंनको आधारमा उक्त वडा उत्कृष्ट बनेको हो ।\nपालिकाले विभिन्न मापदण्ड बनाएर यो वर्षबाट वडाहरुको कामको मूल्याकंन सुरु गरेको हो ।\nयोजना छनोट, योजना सम्झौता, योजना रकमान्तर, भुक्तानी, सेवा प्रवाह, राजस्व संकलन, बेरुजु, सुशासनलगायतका मापदण्ड तयार गरिएको गाउँपालिका अध्यक्ष रमेश थापा मगरले बताए । ‘लिजाको जस्तै मापदण्ड बनाएका छौ,’ उनले भने, ‘सोही मापदण्ड अनुसार वडाले गरेको कार्यसम्पादनको आधारमा अंकभार प्रदान गर्छाैं ।’\nचालु आर्थिक वर्षको साउनदेखि चैत्र महिनासम्मको कार्यसम्पादनको आधारमा यो वर्ष वडानम्बर ७ उत्कृष्ट बन्न सफल भएको उनले जानकारी दिए ।\nउत्कृष्ट बनेवापत यो वर्ष वडाले थप पाँच लाख बजेट प्राप्त गर्ने पालिकाले जनाएको छ । ‘कार्यसम्पादनको आधारमा उत्कृष्ट बन्ने वडालाई प्रोत्साहन स्वरुप पाँच लाख रकम दिने भन्ने निर्णय गरेका छौ । त्यो रकम वडाले भौतिक पूर्वाधारमा खर्च गर्नुपर्ने हुन्छ,’ पालिका अध्यक्ष मगरले भने ।\nकाम गर्ने जोश जागर बढाउँदै वडाको सेवा प्रवाहलाई थप प्रभावकारी बनाउने उदेश्यले यो कार्यक्रम संचालन गरिएको उनले बताए ।\nआगामी वर्षहरुमा पनि यो कार्यक्रमले निरन्तरता पाउने उनको भनाइ छ । ‘हामी समीक्षा बैठक बसेर मूल्याकंनका केही इण्डिकेटरहरुलाई पुनः मूल्याकंन पनि गर्न सक्छौं,’ उनले भने ।\nयो कार्यक्रमले वडाहरुलाई कार्यसम्पादनमा थप हौसला प्रदान हुने उनको अपेक्षा छ ।\n"
    },
    {
        "title": "गुल्मीमा मलामी सवार जिप दुर्घटना हुँदा १ जनाको मृत्यु, १२ घाइते",
        "date": 1714371797955,
        "source": "ok",
        "content": "\n१६ वैशाख, गुल्मी । गुल्मीमा मलामी बोकेको जीप दुर्घटना हुँदा एक जनाको मृत्यु भएको छ भने १२ जना घाइते भएका छन् । दुर्घटनामा परेर ७५ वर्षका मनबहादुर फुम्जालीको मृत्यु भएको जिल्ला प्रहरी कार्यालय गुल्मीका प्रहरी नायब उपरीक्षक शंकर पोखरेलले बताए ।\nरुद्रवेणीबाट मलामी लिएर लिम्घा तर्फ फर्किरहेको लु १ च ४३२० नम्बरको पिकअप जिप गएराति सत्यवती गाउँपालिका वडा नम्बर–४ मौरीओडारमा दुर्घटना भएको थियो ।\nदुर्घटनामा परी सत्यवती गाउँपालिका वडानम्बर–५ निवासी ३१ वर्षका कृष्ण थापा, ३५ वर्षका यसबहादुर बुढाथोकी, ४० वर्षका खेमु श्रीस, ६० वर्षका दुर्गाबहादुर राना, ३१ वर्षका भुपेन्द्रदेव खप्तरी (थापा) घाइते भएका छन् ।\nत्यस्तै ५३ वर्षका पदम बहादुर बुढाथोकी, ३१ वर्षका भरत बुढाथोकी, २६ वर्षका मिलन राना, २६ वर्षका ठगबहादुर बुढाथोकी, ३४ वर्षका घनश्याम बुढाथोकी, ६ वर्षका चिनबहादुर राना र चालक सत्यवती गाउँपालिका–४ लिम्घा बस्ने २९  वर्षका शंकर विक घाइते भएका प्रहरीले जनाएको छ ।\nघाइतेहरुमध्ये ४ जनालाई थप उपचारको लागि पाल्पा पठाइएको छ भने अन्य घाइते ८ जनाको स्थानीय जोहाङ प्राथमिक स्वास्थ्य केन्द्रमा उपचार भइरहेको छ । घाइते मध्ये केहीको अवस्था मध्यम रहेको प्रहरीले जनाएको छ ।\nजिप सडकबाट करिब ४० मिटर तल खसेको प्रहरी उपरीक्षक पोखरेलले बताए । जीपमा १३ जना सवार थिए । ब्रेक फेल भएर जिप दुर्घटना भएको हुनसक्ने प्रारम्भिक अनुमान छ ।\n"
    },
    {
        "title": "वेष्टहमसँग बराबरीमा रोकिएपछि लिभरपुललाई अर्को धक्का",
        "date": 1714371798023,
        "source": "ok",
        "content": "\n१६ वैशाख, काठमाडौं । वेष्टहमसँग बराबरीमा रोकिएपछि लिभरपुलको प्रिमियर लिग जित्ने लक्ष्यमा अर्को धक्का लागेको छ ।\nशनिबार राति भएको खेलमा लिभरपुल र वेष्टहमले २-२ को बराबरी खेलेका थिए ।\nवेष्टहमको मैदानमा भएको खेलमा घरेलु टोलीका लागि जारोड बोवेन र माइकल एन्टोनिओले गोल गरे ।\nलिभरपुलका लागि एन्डी रोबर्टसनले एक गोल गरे भने वेष्टहमका अरेओलेले आत्मघाती गोल गरेका थिए ।\nबराबरीपछि लिभरपुल ३५ खेलबाट ७५ अंकका साथ तेस्रो स्थानमै छ । लिभरपुल शीर्ष स्थानको बर्सनलभन्दा २ र दोस्रो स्थानको म्यानचेष्टर सिटीभन्दा एक अंकले पछि छ ।\nतर आर्सनलले एक खेल कम खेलेको छ भने सिटीले दुई खेल कम खेलेको छ । त्यसैले लिभरपुलको उपाधि होड अब कठिन बन्दै गएको छ ।\nआर्सनलले आज टोटनहमसँग खेल्दैछ भने सिटीले नटिङहम युनाइटेडसँग खेल्नेछ ।\nलिगकै अन्य खेलमा म्यानचेष्टर युनाइटेड बरन्सँग १/१ को बराबरीमा रोकिएको छ भने चेल्सी र एस्टन भिल्लाले २/२ को बराबरी खेलेका छन् ।\nन्युक्यासल युनाइटेडले शेफिल्ड युनाइटेडलाई ५-१ ले पराजित गरेको छ । व्ल्भ्सले लुटन टाउनलाई २-१ ले तथा एभरटनले ब्रेन्टपोर्डलाई १-० ले हराएको छ ।\nहारपछि शेफिल्ड युनाइटेडल प्रिमियर लिगबाट रेलेगसनमा परेको छ ।\n\n\n\n\nResults \n\n\n\n२०८० माघ १८, बिहीबार \n\n\n\n\n\nTribhuwan Army Club Won\n\n\n\n\n\n\n2 - 1 \n\n\n\n\n\nChurch Boys United \n\n\n\n\n\n\nDetails\n\n\n\n\n२०८० माघ १७, बुधबार \n\n\n\n\n\nThree Star Club Won\n\n\n\n\n\n\n1 - 0 \n\n\n\n\n\nJawalakhel Youth Club \n\n\n\n\n\n\nDetails\n\n\n\n\n२०८० माघ १६, मंगलबार \n\n\n\n\n\nChurch Boys United Won\n\n\n\n\n\n\n1 - 0 \n\n\n\n\n\nNepal Police Club \n\n\n\n\n\n\nDetails\n\n\n\n\n२०८० माघ १५, सोमबार \n\n\n\n\n\nManang Marsyangdi Clu \n\n\n\n\n\n\n1 - 1 \n\n\n\n\n\nJawalakhel Youth Club Won\n\n\n\n\n\n\nDetails\n\n\n\n\n२०८० माघ १४, आइतबार \n\n\n\n\n\nSankata club \n\n\n\n\n\n\n0 - 3 \n\n\n\n\n\nTribhuwan Army Club Won\n\n\n\n\n\n\nDetails\n\n\n\n\n२०८० माघ १३, शनिबार \n\n\n\n\n\n Paro FC \n\n\n\n\n\n\n0 - 2 \n\n\n\n\n\nThree Star Club Won\n\n\n\n\n\n\nDetails\n\n\n\n\n२०८० माघ १२, शुक्रबार \n\n\n\n\n\nNepal Police Club Won\n\n\n\n\n\n\n2 - 0 \n\n\n\n\n\nAPF football club \n\n\n\n\n\n\nDetails\n\n\n\n\n२०८० माघ ११, बिहीबार \n\n\n\n\n\n Machhindra FC \n\n\n\n\n\n\n0 - 1 \n\n\n\n\n\nJawalakhel Youth Club Won\n\n\n\n\n\n\nDetails\n\n\n\n\n२०८० माघ १०, बुधबार \n\n\n\n\n\nRising Star FC, Nawalparasi   \n\n\n\n\n\n\n0 - 1 \n\n\n\n\n\nTribhuwan Army Club Won\n\n\n\n\n\n\nDetails\n\n\n\n\n२०८० माघ ९, मंगलबार \n\n\n\n\n\nSahara club \n\n\n\n\n\n\n1 - 2 \n\n\n\n\n\nThree Star Club Won\n\n\n\n\n\n\nDetails\n\n\n\n\n \n"
    },
    {
        "title": "क्रोमको विशेष फिचर, क्लिक नगरी यसरी लोड गर्न सकिन्छ वेबसाइट",
        "date": 1714371798131,
        "source": "ok",
        "content": "\nइन्टरनेट ब्राउजरमा गुगलको लोकप्रिय वेब ब्राउजर क्रोमको आधिपत्य नै छ । करोडौं मानिसहरुले यसको प्रयोग गर्दछन् । तरपनि धेरै मानिसहरुलाई यसका सबै फिचरहरुको बारेमा अहिले पनि थाहा छैन।\nप्रायः हामीले भोगेकै कुरा हो कि ब्राउजरमा कुनै वेबपेज लोड हुनका लागि कहिलेकाहीँ निकै समय लाग्दछ । त्यस क्रममा एउटा गोलाकार चिह्न घुमिरहन्छ र लोड भैरहन्छ । यस्तो दृश्य वास्तवमा कम्प्युटर प्रयोगकर्ताका लागि बेचैनी खालको हुन्छ ।\nयदि तपाईंले गुगल क्रोमको एउटा खास ट्रिक थाहा पाउनुभयो भने तपाईंले यस्तो धेरै समस्या पर्नेछैन। क्रोममा क्लिक नगरिकनै प्रिलोड वेबपेज आउँछ । यो फिचरले प्रयोगकर्तालाई निकै फाइदा हुन्छ।\nक्रोमको यो फिचरले कसरी काम गर्छ ?\nगुगल क्रोमका प्रिलोडिङ फिचर पृष्ठभूमिमा पहिले देखि नै लोड भएका वेबपेजहरु हुन्छन् । यस्तोमा जब तपाईंले उक्त वेबपेजका लागि नेभिगेट गर्नुहुन्छ, तब सो पेज पहिलेदेखि नै तयार भएको हुन्छ ।\nक्रोम प्रयोगकर्ताको ब्राउजिंग हिस्ट्री तथा उसको सर्चको हिसाबले यसले पहिलेदेखि नै अनुमान लगाउँछ कि प्रयोगकर्ता अब कुन चाहिं पेजमा जान्छ । क्रोमले यसका लागि स्मार्ट एल्गोरिदमको प्रयोग गर्दछ।\nमोबाइलमा पनि लोडिङ कसरी सक्रिय पार्ने ?\nयदि तपाईंले क्रोममा पनि लोडिङ फिचरलाई एन्ड्रोइड तथा आईओएस स्मार्टफोनमा पनि प्रयोग गर्न चाहुनुहुन्छ भने यो फिचरलाई सक्रिय पार्ने तरिका यस्तो छ :\n\nसबैभन्दा पहिले एन्ड्रोइड तथा आईओएसमा क्रोम खोल्नुहोस्\nत्यसपछि सेटिंग्समा जानुहोस्\nत्यसपछि प्राइभेसी एण्ड सेक्योरिटीमा गएर प्रिलोड पेजमा क्लिक गर्नुहोस्\nत्यहाँ तपाईंलाई दुईवटा विकल्प देखिनेछन् । तपाईंले स्टाण्डर्ड प्रिलोडिंग वा एक्सटेन्डेड प्रिलोडिंगमध्ये कुनै एउटा छान्न सक्नुहुन्छ।\n\nस्टाण्डर्ड प्रिलोडिंग पेज प्रयोगकर्ताको हिस्ट्री तथा कुकिज अनुसार तयार हुन्छ । त्यस्तै एक्सटेन्डेड मोडमा यस्ता पेजलाई तयार गरिन्छ जहाँ प्रयोगकर्ता कहिल्यै पनि गएका हुँदैनन् ।\nकम्प्युटरमा पनि लोडिङ कसरी स्टार्ट गर्ने ?\nक्रोमको पनि लोडिङ फिचरलाई पिसी तथा डेस्कटपमा सजिलैसँग सुरु गर्न सकिन्छ । यसका लागि केही चरणहरु पालना गर्नुपर्छ :\n\nक्रोम खोलेर सेटिंग्समा जानुहोस् ।\nSettings मा गएर बायाँतर्फको Performance मा क्लिक गर्नुहोस्\nSpeed Section अन्तर्गत रहेको पनि लोड पेज टोगल अन गर्नुहोस्\n\n\n"
    },
    {
        "title": "माइक्रोसफ्टले ल्यायो गज्जबको एआई टूल, एउटा फोटोबाटै तयार पारिदिनेछ तपाईंको भिडियो",
        "date": 1714371798220,
        "source": "ok",
        "content": "\nमाइक्रोसफ्ट कम्पनीले आफ्नो नयाँ एआई टूल सार्वजनिक गरेको छ । यो नयाँ टूलमा गज्जबको प्रविधि रहेको छ ।\nयस एआई टूलको मद्दतले तपाईंले कुनै फोटोबाट एउटा भिडियो सिर्जना गर्न सक्नुहुनेछ । त्यो भिडियो कुनै चानचुने भिडियो हुनेछैन, तपाईंले त्यसमा मानवीय भावभंगी हाल्न सक्नुहुनेछ । भिडियोमा तपाईंले तस्वीरलाई भाव अर्थात् एक्सप्रेसन्स प्रदान गर्न सक्नुहुन्छ ।\nएआई अर्थात् आर्टिफिसियल इन्टेलिजेन्सको दुनियाँमा हरेक दिन केही न केही नयाँ भैरहेको छ । आम मानिसहरू तथा सर्जकहरुका लागि पनि डेभलपरहरुले विशेष खालका टूल लञ्च गरिरहेका छन् ।\nकेही समयअघि मात्रै ओपन एआईले सोरा तथा गुगलले भिड्स पेस गरेका थिए, जो टेक्स्ट टू भिडियो अर्थात् शब्दहरूको आधारमा भिडियो सिर्जना गर्नसक्ने टूल हुन् ।\nयसैबीच माइक्रोसफ्टले नयाँ भिडियो जेनेरेटर टूल लञ्च गरेको छ । यसको नाम VASA-1 AI हो । कम्पनीले आफ्नो आधिकारिक वेबसाइटमा यस टूलका विभिन्न नमूनाहरु पेस गरेको छ ।\nयस टूलले कुनै पनि फोटोबाट सम्बन्धित व्यक्तिको भिडियो तयार पार्न सक्दछ । कम्पनीले जुन नमूनाहरु पेस गरेको छ त्यसको नतिजा उत्कृष्ट देखिन्छ ।\nके हो VASA-1 AI\nमाइक्रोसफ्टको यस टूलको नाम भिजुअल अफेक्टिभ स्किल अडियो अर्थात VASA-1 AI हो । यसले मानिसको अनुहारको भावभंगीलाई उत्कृष्ट ढंगले सिर्जना गर्न सक्दछ । यो टूलले विभिन्न खालका फिलिङ तथा इमोसनहरुलाई मानिसको अनुहारमा तस्वीरबाटै सिर्जना गर्न सक्दछ।\nसजिलो भाषामा भन्नुपर्दा कसैको सामान्य तस्वीरबाट त्यस व्यक्तिको फरक-फरक भावभंगीवाला भियिडयो तयार पार्न सकिन्छ ।\nयो टूलले अनुहारका मांशपेशी, ओठ, नाक, टाउकोको ढल्काई तथा अन्य विभिन्न पक्षहरुको मद्दतले भिडियो तयार पार्दछ ।\nहलका लागि माइक्रोसफ्टको VASA-1 AI ले अधिकतम ५१२ गुणा ५१२ पिक्सेलका भिडियोहरु ४० fps मा तयार गर्न सक्दछ ।\nकम्पनीका अनुसार यस टूलले वास्तविक जस्तो अर्थात् रियल लाइफ भिडियो सिर्जना गर्नसक्छ । अर्थात् यसको मद्दतले तपाईं वास्तविक जिवनमा जस्तै भिडियोमा अनुहारको भाव दिन सक्नुहुन्छ ।\nमाइक्रोसफ्टले हालका लागि एक अनुसन्धान प्रदर्शनको रुपमा VASA-1 AI प्रस्तुत गरेको हो । तत्काल यो प्रडक्टलाई आम प्रयोगका लागि लञ्च गर्ने वा त्यसको API जारी गर्ने उसको कुनै योजना छैन । यसको गलत प्रयोग हुनसक्ने भएकाले यसलाई आम प्रयोगकर्ताका लागि जारी नगर्ने सम्भावना छ ।\nयो टूल ओपन एआइको सोरा जस्तो नै हो । दुवै भिडियोले वास्तविक देखिने भिडियो सिर्जना गर्दछन् । सोराले जटिल भिडियोलाई पृष्ठभूमि तथा कलात्मक तरिकाले बनाउँछ भने VASA-1 AI मानिसको अनुहारको भावमा केन्द्रित छ  ।\n"
    },
    {
        "title": "सन प्रोटेक्सन क्रिम लगाउने सही तरिका के हो ?",
        "date": 1714371798294,
        "source": "ok",
        "content": ""
    },
    {
        "title": "नेपालले वेस्टइन्डिज ए सँग आज दोस्रो खेल खेल्दै",
        "date": 1714371798355,
        "source": "ok",
        "content": "\n१६ वैशाख, काठमाडौं । नेपालले दोस्रो टी-२० खेलमा आज वेस्टइन्डिज ए सँग खेल्दैछ । खेल दिउँसो १२ : १५ मा त्रिवि क्रिकेट मैदान कीर्तिपुरमा सुरु हुनेछ । पहिलो खेलमा नेपालले वेस्टइन्डिजलाई ४ विकेटले हराएको थियो ।\n२०५ रनको लक्ष्य नेपालले १९.४ ओभरमा ६ विकेट गुमाउँदै पूरा गरेको थियो । कप्तान रोहित पौडेलले ५४ बलमा १० चौका र ६ छक्कासहित ११२ रन बनाएका थिए । पहिलो खेलको प्रदर्शनले टोलीको मनोबल उच्च छ । तर, रोहित बाहेक अन्य ब्याटरले राम्रो गर्न सकेका थिएनन् । सबै ब्याटरबाट नेपाल भूमिका अनुसार प्रदर्शन चाहन्छ ।\nबलिङमा अभिनाश बोहराले लगातार योर्कर फाल्दै राम्रो प्रभाव छाडेका थिए । पहिलो खेलमा करण केसी र सोमपाल कामी दुवै थिएनन् । आज यी दुई मध्य एकलाई मौका दिनसक्छ । पहिलो खेलमा ३ ओभरमा ५३ रन खर्चेका कमलसिंह ऐरीलाई आज पनि नेपालले मौका दिनसक्छ । विश्वकप अघि उनलाई नेपालले हेर्नेछ ।\nविवेक यादव भने लगातार खराब प्रदर्शन गर्दै आएका छन् । पहिलो खेलमा ७ रनमा आउट भएका थिए । विवेकको स्थानमा आज लोकेश बमलाई मौका दिनसक्ने सम्भावना छ ।\nपहिलो खेलमा शून्यमा आउट भएका जोनसन चार्ल्सको विकेट समयमै लिन आवश्यक छ । दुई पटक टी-२० विश्वकप विजेताका सदस्य चार्ल्स वेस्टइन्डिजका पहिलो रोजाइका ओपनर हुन् । उनी चलेको खण्डमा नेपालको जित टाढा हुनसक्छ । अर्का विकेटकिपर आन्द्रे फ्लेचर १३ रनमा रन आउट भएका थिए ।\nपहिलो खेलमा हारपछि फबिएन एलेनले मौका पाउने सम्भावना बलियो छ । उनी स्पिन अलराउन्डर हुन् । लेग स्पिनर हेडन वाल्श जुनियरलाई पनि खेलाउन सक्छ । प्रमुख बलर ओबेद म्याककोय, ओशान थोमस र किमो पलबाट वेस्टइन्डिज राम्रो बलिङ चाहन्छ ।\nतेस्रो खेल बुधबार, चौथो खेल बिहीबार र पाँचौं खेल शनिबार हुनेछ ।\n"
    },
    {
        "title": "इलाम र बझाङमा आज मतगणना सुरु हुँदै",
        "date": 1714371798449,
        "source": "ok",
        "content": "\n१६ वैशाख, इलाम । उपनिर्वाचन भएका इलाम क्षेत्र नम्बर २ र बझाङ क्षेत्र नम्बर १ (१) को मतगणना आज सुरु गरिंदैछ ।\nइलामको मतगणना आज बिहानदेखि सुरु गर्ने तयारी छ । मतगणना इलाम सदरमुकामको गौतमबुद्ध सभागृह हुनेछ ।\nमतगणना सुरु गर्नुअघि बिहान ७ बजे सर्वदलीय बैठक छ । बैठकपछि मतगणना सुरु हुनेछ ।\nचुलाचुली गाउँपालिका, माङ्सेबुङ गाउँपालिका र फाकफोकथुम गाउँपालिकाको मतपेटिका शनिबार राति १० बजेसम्म पनि संकलन हुन नसकेपछि शनिबार नै गणना सुरु गर्न नसकिएको प्रमुख जिल्ला अधिकारी इन्द्रदेव यादवले बताए । सर्वदलीय बैठकले मतगणनाबारे विविध निर्णय गरेपछि मात्र मतगणना सुरु हुनेछ ।\nइलाम क्षेत्र नम्बर २ का १ लाख १५ हजार ८८९ मतदातामध्ये ६९ हजार २८७ मतदाताले शनिबारको उपनिर्वाचनमा मतदान गरेका थिए । मतदान अधिकृत र प्रहरीले गरेको टिपोटको आधारमा इलाम २ मा ६० प्रतिशत मत खसेको विवरण प्राप्त भएको मुख्य निर्वाचन अधिकृत केशवप्रसाद घिमिरेले बताए ।\nयसैगरी बझाङमा पनि आजदेखि मतगणना सुरु गर्ने तयारी छ । प्रमुख जिल्ला अधिकारी विश्वामित्र कुइँकेलका अनुसार साइपाल गाउँपालिकाका साइपाल, एराङकुरी र दुलीका मतपेटिका आउन बाँकी छ । ती मतपेटिका हेलिकप्टरमार्फत् आज बिहान ८ बजेभित्र ल्याइपुर्‍याएपछि सर्वदलीय बैठक बसेर मतगणना सुरु हुने छ ।\n‘हिजो मौसम खराब भएकाले हेलिकप्टर उड्न नसक्दा सबै मतपेटिका ल्याउन सकिएन,’ प्रमुख जिल्ला अधिकारी कुइँकेलले अनलाइनखबरसँग भने, ‘आज बिहान मौसम सफा भएकाले हेलिकप्टर उड्ने र मतपेटिका ल्याउने तयारी छ ।’\nआज बिहान ८ बजेभित्र मतपेटिका संकलन गरिसक्ने र १० बजेभित्र मतगणना सुरु गर्ने गरी तयारी भइरहेको उनले बताए । मतगणना जिल्ला अदालतमा हुनेछ ।\nबझाङको प्रदेशसभा १ मा भएको उपनिर्वाचनमा ४९ दशमलव १२ प्रतिशत अर्थात् ३० हजार ३२८ मतदान भएको थियो ।\nप्रदेश सभा सदस्यको उपनिर्वाचनमा नेपाल कम्युनिष्ट पार्टी एमालेबाट दमनबहादुर भण्डारी, नेपाली कांग्रेसबाट अभिषेकबहादुर सिंह, नेपाल कम्युनिष्ट पार्टी माओवादी केन्द्रबाट जनकबहादुर बुढा, राष्ट्रिय प्रजातन्त्र पार्टीबाट किशोरकुमार खड्का र नेपाल कम्युनिष्ट पार्टी एकीकृत समाजवादीबाट दिलबहादुर सिंह सहित ११ जना प्रतिस्पर्धामा छन् ।\n"
    },
    {
        "title": "तेस्रो लगानी सम्मेलन आजदेखि, १५१ परियोजना प्रस्तुत हुने",
        "date": 1714371798538,
        "source": "ok",
        "content": "\n१६ वैशाख, काठमाडौं । प्रत्यक्ष वैदेशिक लगानी भित्र्याएर कलकारखाना, उद्योगधन्दा स्थापनालगायत आर्थिक उन्नयनका परियोजना कार्यान्वयन गर्ने लक्ष्यका साथ आजदेखि तेस्रो लगानी सम्मेलन हुँदैछ । सम्मेलन प्रधानमन्त्री पुष्पकमल दाहाल ‘प्रचण्ड’ले उद्घाटन गर्नेछन् ।\nनेपाल लगानी बोर्डका अनुसार सम्मेलनमा ९ खर्ब रुपैयाँ बराबरका एक सय ५१ परियोजना प्रस्तुत गरिँदै छन् भने ५५ भन्दा बढी देशका १ हजार ६ सय लगानीकर्ताले भाग लिने छन् । लगानीका निम्ति प्रस्तुत गरिने परियोजनासम्बन्धी विस्तृत विवरणसहितका २३ वटा प्रदर्शनी कक्ष सम्मेलनस्थलमा राखिने छन् भने १९ वटा परियोजनाका लागि आशयपत्र आह्वान गरिने छ ।\nसोमबार सकिने सम्मेलनको पहिलो दिन उद्घाटन सत्र र २ वटा मुख्य सत्र हुनेछन् । दोस्रो दिन ११ वटा समानान्तर सत्र सञ्चालन गरिनेछ । सम्मेलनका क्रममा लगानीकर्ताले प्रधानमन्त्री र अर्थमन्त्रीसँग साक्षात्कार गर्ने व्यवस्था मिलाइएको छ । देशको आर्थिक वृद्धिको वाहक निजी क्षेत्रलाई सहआयोजक बनाएर सरकारले सम्मेलन आयोजना गरेको हो ।\nउद्घाटन सत्रमा लगानी सम्मेलन निर्देशक समिति संयोजक तथा अर्थमन्त्री वर्षमान पुन, पूर्वप्रधानमन्त्री एवं प्रमुख प्रतिपक्षी दल नेपाली कांग्रेसका सभापति शेरबहादुर देउवा, भारतको वाणिज्य एवं उद्योगमन्त्री पीयूष गोयल, संयुक्त अधिराज्यको एशिया–प्रशान्त मामिला राज्यमन्त्री आन्मुरी ट्रुभेलियन तथा अफ्रिका विकास मामिला राज्यमन्त्री एन्ड्रु मिचेलल, संयुक्त राष्ट्रसङ्घीय व्यापार तथा विकास (अंकट्याड)का महासचिव रेबेका ग्रेन्सपान र चिनियाँ अन्तरराष्ट्रिय विकास सहयोग नियोग अध्यक्ष लु चाउहुईले सम्बोधन गर्ने कार्यक्रम छ ।\nसम्मेलनमा एसियाली विकास बैंक (एडिबी) का उपाध्यक्ष यिङमिङ याङ्, एसियाली पूर्वाधार लगानी बैंक (एआइआइबी)का कार्यवाहक उपाध्यक्ष रजत मिश्र, नेपालका लागि भारतीय राजदूत नवीन श्रीवास्तव, आइटीसी लिमिटेड इन्डियाका कार्यकारी निर्देशक तथा प्रमुख वित्त अधिकृत सुप्रतिम दत्ता र अमेरिकी उद्योग वाणिज्य सङ्घका वरिष्ठ उपाध्यक्ष अतुल केशपले पनि सम्बोधन गर्ने कार्यक्रम छ ।\nयसैगरी, नेपाल उद्योग वाणिज्य महासंघका अध्यक्ष चन्द्रप्रसाद ढकाल, नेपाल उद्योग परिसङ्घका अध्यक्ष राजेशकुमार अग्रवाल, नेपाल चेम्बर अफ कमर्सका अध्यक्ष कमलेशकुमार अग्रवाल, भारतीय कम्पनी सतलज जलविद्युत् निगमका अध्यक्ष सुशील शर्मा र लगानी बोर्डका प्रमुख कार्यकारी अधिकृत सुशील भट्टले नेपालमा लगानीका अवसर, त्यसबाट प्राप्त हुने प्रतिफललगायत लगानीका तुलनात्मक क्षेत्रबारे जानकारी दिनेछन् ।\n– रासस\n"
    },
    {
        "title": "इस्माका अग्नि पीडितलाई अग्नि पीडितकै सहयोग",
        "date": 1714371798604,
        "source": "ok",
        "content": "\n१६ वैशाख, गुल्मी । गुल्मी इस्माका अग्नि पीडितलाई मुसिकोट नगरपालिका–४, दगाकोटका अग्नि पीडितले नगद सहयोग गरेका छन् । वैशाख ८ गते शनिबार इस्मामा आगलागी भएको थियो ।\nमुसिकोट नगरको दगाकोटमा १८ वैशाख ०७३ मा पनि जंगलमा सल्किएको आगो बस्ती पसेको थियो । त्यसक्रममा एकजनाको मृत्यु भएको थियो भने गाउँका ५७ घर र झन्डै पाँच दर्जन पशुचौपाया जलेर नष्ट भएका थिए ।\nदगाकोटका नागरिकले ७ वर्ष अघिको आगलागीबाट भएको दुखः कष्ट सम्झिँदै इस्माका अग्नि पीडितलाई सहयोग गरेको बताएका हुन् । उनीहरुले १ लाख ५० हजार रुपैयाँ इस्मा गाउँपालिका–२ का वडाअध्यक्ष लोकनाथ आचार्यलाई हस्तातरण गरेका हुन् ।\nरकम हस्तान्तरण गर्दै दजाकोटका बोम छन्त्यालले आगलागीका कारण भएको क्षतिमा आफूहरुले सामान्य हातेमालो मात्रै गरेको बताए । उनले आगलागीबाट जलेको बस्तीमा सबैले सहयोग गरे पुनर्निर्माणमा सहज हुने अनुभव सुनाए ।\nशनिबार दिउँसो स्थानीय सामुदायिक जंगलबाट फैलिएको आगो बस्तीमा छिरेको थियो । वनबाट सुरु भएको आगलागी बस्ती पुग्दा इस्मा गाउँपालिका–२ को सिदुङ्खा, हाडीखोला, मैनडाँडा, वडानम्बर–४ को कोटकोटेरी टिम्लेखर्क, मडकिन र वडानम्बर ६ को बुल्ममा आगलागीबाट २६ वटा घर गोठ जलेर नष्ट भएका थिए ।\nत्यस्तै आगलागीबाट ४९ वटा गोठ जलेर नष्ट भएका छन् । आगलागीबाट एउटा ट्याक्टरमा पनि क्षति पुर्‍याउँदा २ जना घाइते भएका थिए । ५६ वटा पशुचौपाया जलेर नष्ट भएका छन् ।\nपालिकाभित्र आगलागीबाट १ सय ९९ जना नागरिक प्रभावित भएका छन् । घर जल्दा खुल्ला आकाशमुनि बस्न बाध्य नागरिक अहिले छिमेकीको घरमा आश्रय लिएर बस्दै आएका छन् ।\nगाउँपालिका अध्यक्ष खड्काले गाउँपालिकाले आगलागी हुनको दिन आगो नियन्त्रण र अर्कोदिनबाट तीव्र राातको काम गरेको बताए । तत्काल खानेपानी व्यवस्था, जीवनजल पानीको व्यवस्था, बास बस्नको लागि व्यवस्था, खानाको व्यवस्था, पशुचौपायलाई घाँसको व्यवस्थाा, खानेपानीका लागि पाइपको काम, विद्युतको काम र विद्यार्थीको ड्रेस लगायत अन्यका कपडा सिलाउन आगलागी क्षेत्रमा टेलरिङ मेसिन पुराएको बताए ।\nघर निर्माणका लागि पालिकाबाट तत्काल प्रतिघर एक लाख रुपैयाँका दरले आर्थिक सहयोग गर्ने निर्णय गरेको गाउँपालिका अध्यक्ष खड्काले बताए ।\nअग्नि पीडितहरुका लागि विभिन्न संघ संस्थाले राहत सामाग्री प्रदान गर्ने क्रम बढ्दै गएको छ । जिल्ला र जिल्ला बाहिरबाट विभिन्न संघ संस्थाले अग्नि पिडितहरुका लागि सामाग्री पुर्‍याउने काम गरेका छन् ।\nइस्मासँगै मदाने गाउँपालिकाको घडेरी पनि आगलागी बस्दीमा पुग्दा घरहरु जलेका थिए । मुसिकोट, धुर्कोट र मालिकाको क्षेत्रमा पनि आगलागीले क्षति पुराएको छ ।\n"
    },
    {
        "title": "लखनउलाई पराजित गरेसँगै राजस्थान प्लेअफ नजिक",
        "date": 1714371798683,
        "source": "ok",
        "content": "\n१६ वैशाख, काठमाडौं । राजस्थान रोयल्सले इन्डियन प्रिमियर लिग (आईपीएल) २०२४ मा लखनउ सुपर जायन्ट्सलाई ७ विकेटले हराउँदै प्लेअफ स्थान लगभग पक्कापक्की गरेको छ । राजस्थान ९ खेलमा ८ मा जितका साथ शीर्ष स्थानमा छ ।\n१९७ रनको लक्ष्य पछ्याएको राजस्थानले १९ ओभरमा ३ विकेट गुमाउँदै पूरा गर्‍यो । कप्तान सञ्जु सामसन ३३ बलमा ७ चौका र ४ छक्कासहित ७१ रनमा नट आउट रहँदै प्लेयर अफ द म्याच चुनिए  । ध्रुब जुरेल ३४ बलमा ५ चौका र २ छक्कासहित ५२ रनमा नटआउट रहँदा यशस्वी जैसवाल २४, जस बटलर ३४ र रियान पराग १४ रनमा आउट भए ।\nलखनउका यश ठाकुर, मार्कस स्टोइनिस र अमित मिश्राले एक/एक विकेट लिए ।\nत्यसअघि टस हारेर पहिला ब्याटिङको निम्तो पाएको घरेलु टोली लखनउले २० ओभरमा ५ विकेट गुमाउँदै १९६ रन बनाएको थियो ।\nलखनउका लोकेश राहुलले ४८ बलमा ८ चौका र २ छक्कासहित सर्वाधिक ७६ रन बनाए । दीपक हुडा ३१ बलमा ७ चौकासहित ५०, क्विन्टन डि कक ८, मार्कस स्टोइनिस शून्य, निकोलस पुरन ११, आयुश बदोनी १८ र क्रुनाल पाण्ड्यले १५ रन जोडे ।\nराजस्थानका सन्दीप शर्माले २, ट्रेन्ट बोल्ट,  आवेश खानर रवीचन्द्रन आश्विनले एक/एक विकेट लिए । राजस्थान ९ खेलमा ८ मा जित र १ मा हारसहित १६ अंकका साथ शीर्षस्थानमा छ । बाँकी ५ मध्य एक खेल जित प्लेअफ खेल्न पक्का हुनेछ ।\nलखनउ ९ खेलमा ५ मा जित र ४ मा हारसहित १० अंकका साथ चौथो स्थानमा छ । समान ८ खेलमा १०/१० अंक भए पनि कोलकाता दोस्रो र हैदराबाद तेस्रो स्थानमा छन् । दिल्ली १० खेलमा १० अंकका साथ पाँचौं स्थानमा छ ।\n"
    }
]